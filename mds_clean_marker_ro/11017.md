**Introducere**

<span id="page-8-0"></span>Susținerea diagnosticului de boală Crohn necesită corelarea datelor clinice și paraclinice – biologice, endoscopice, histologice și imagistice, obținute de la pacienții cu sindrom diareic cronic. Nu există o investigație considerată gold standard pentru diagnostic. În practica clinică este necesară integrarea datelor paraclinice în context clinic. Totuși, de multe ori investigațiile recomandate sunt limitate de fenotipul bolii cum ar fi în cazul stenozelor digestive ce nu pot fi depășite endoscopic pentru obținerea materialului bioptic, sau cazul leziunilor endoscopice severe care necesită întreruperea procedurii endoscopice din cauza riscului crescut de perforație iatrogenă. Dată fiind prevalența crescută a acestei boli în populația activă economic, prezența bolii implică costuri ridicate pentru societate.

Red cell distribution width (RDW) este un parametru care evaluează cantitativ anizocitoza, care se definește ca variabilitatea în dimensiune a eritrocitelor circulante. Este un parametru de rutină furnizat de analizoarele de hematologie.[1]

RDW evaluează procesul de hematopoieză ce poate fi influențat de mai mulți factori cum ar fi deficitul de fier, vitamin B12, folați, hemoliză, transfuzii repetate sau inflamația cronică. [1]

Creșterea RDW sugerează o variabilitate crescută a dimensiunilor eritrocitare, iar asocierea cu MCV scăzut sugerează deficitul de fier. [2]. Pe de altă parte, valorile normale ale RDW în contextual unui MCV redus sugerează prezența unei thalasemii. [3] Există date în literatură care au demonstrat utilitatea RDW ca factor de prognostic pentru morbiditatea si mortalitatea de cauza cardiovasculară în insuficiența cardiac, la pacienții cu antecedente de infarct miocardic, ipoteza sugerată fiind legată de prezența unui sindrom inflamator cronic cu implicații asupra riscului crescut de boală cardiovasculară. [4]. De altfel, utilitatea RDW în bolile inflamatorii intestinale(IBD) a fost deja dovedită pentru diferențierea între boala Crohn(CD) și colita ulcerativă(UC), pentru diagnosticul de boala inflamatorie comparativ cu pacienții sănătoși și pentru diferențierea între boala Crohn activă și boală în remisiune. [5–8]

Din aceste considerente, prima parte a prezentei cercetări a avut drept obiectiv principal determinarea rolului RDW pentru evaluarea activității în boala Crohn. Ca și obiective secundare, am efectuat evaluarea comparativă a sensibilității și specificității RDW ca marker de inflamație activă cu cea a proteinei C reactive(CRP), vitezei de sedimentare a hematiilor(VSH) și fibrinogenului, evaluarea asocierilor dintre RDW și diferitele aspecte fenotipice ale bolii Crohn, precum si integrarea comparativă a datelor obținute în literatura de specialitate disponibilă până în momentul de față. Intervalul de referință pentru RDW-SD a fost între 39 și 46 FL.

A doua parte a cercetării doctorale s-a concentrat pe investigarea unor elemente de biologie moleculară la pacienții cu IBD, care, conform datelor actuale din literatura de specialitate, nu au mai fost studiate în populația din România.

Rolul geneticii în bolile inflamatorii intestinale este deja un subiect de interes în literatura de specialitate. Aceste boli sunt considerate a fi rezultatul interacțiunii dintre modificarile microbiomului intestinal – disbioza, și sistemul imun intestinal cu răspuns modificat, contribuind la propagarea inflamației la nivel mucozal. Această intreracțiune determină sinteza diferitelor citokine proinflamatorii dovedite a fi implicate în apariția bolilor inflamatorii intestinale, dintre care, de departe cea mai studiată este Tumor Necrosis Factor alpha(TNF-α). [9–11]

Efectul TNF-α la nivel tisular se realizează prin legarea acestuia de receptorii săi - TNFα receptor 1(TNFR1) si TNF-α receptor 2 (TNFR2), cu activarea secundară a unor fenomene de proliferare și diferențiere celulară, semnalizare proinflamatorie si apoptoză a celulelor epiteliale intestinale, toate aceste fenomene contribuind la apariția leziunilor observate în timpul endoscopiei. [11]

Din acest motiv toate moleculele studiate ca tratament pentru bolile inflamatorii intestinale s-au concentrat pe contracararea efectului TNF-alpha si altor molecule cunoscute a fi implicate în propagarea fenomenului inflamator, dar marele minus al acestei strategii de dezvoltare a fost reprezentat de ideea că "one drug suits all", acesta fiind probabil si motivul pentru care există o mare vairiabilitate în răspunsul pacienților la aceste tratamente. [10]

Aceste observații au reprezentat punctul de plecare pentru introducerea noțiunii de medicină personalizată in domeniul bolilor inflamatorii intestinale cu scopul de a identifica factori clinici, biologici, fenotipici, endoscopici, imagistici, histologici și moleculari, predictivi pentru evoluția naturală, și sub tratament, a acestor boli, având drept țintă finală stratificarea pacienților pe baza unor criterii, pentru a obține o eficacitate a tratamentului maximală. [12–16]

Studiile de farmacogenetică au drept scop identificarea pacienților care ar putea beneficia de pe urma unui anumit tratament, oferind totodată informații importante despre profilul genetic al pacienților care nu răspund la tratament pentru a putea înțelege mecanismele implicate în dezvoltarea bolii la aceștia din urmă, și identificând astfel alte posibile ținte terapeutice specifice acestui grup de pacienți. În general, în farmacogenetică, atât polimorfismele la nivel farmacodinamic (acțiunea unei anumite molecule) cât și cele la nivel farmacokinetic (evoluția moleculei) pot avea implicații relevante în prezicerea răspunsului la un anumit tratament. De altfel, este bine cunoscut, ca exemplu, rolul polimorfismului mononucleotidic(SNP) al interleukinei 28 în prezicerea răspunsului la tratamentul cu Peginterferon la pacienții cu hepatită cronică virală C. [10]

În consecință, variabilitatea genetică cu implicații asupra sintezei de TNF-α ar putea avea un rol important în prezicerea răspunsului la tratament cu agenți antiTNF-α, stratificând pe baza criteriilor de eficiență pacienții care ar beneficia de pe urma unui astfel de tratament, limitând totodată expunerea celorlalti la o moleculă cu potențiale efecte adverse notabile și reducând costurile sistemelor de sănătate.

De altfel, există date în literatură care atestă faptul că polimorfismele mononucleotidice ale genei TNF sunt responsabile de evoluția mai agresivă a bolilor cu mecanism imun, de raspunsul mai slab la tratament biologic cu agenți antiTNF, și pot fi folosite ca markeri de diferențiere între cele două boli inflamatorii intestinale acolo unde diagnosticul este dificil datorită trăsăturilor clinico-biologice, endoscopice și histologice superpozabile. [17–20]

Pentru acest studiu am folosit un număr total de 283 subiecți, dintre care 123 de pacienți cu IBD, și 160 de martori sănătoși la care am investigat într-o serie de studii de tip caz-control polimorfisme mononucleotidice aparținând genei TNF-alpha în relație cu susceptibilitatea de a dezvolta boală inflamatorie intestinală. Pe lângă aceste obiective principale, am urmărit și câteva obiective secundare cum ar fi implicația acestor polimorfisme mononucleotidice în riscul de a dezvolta o boală mai severă/extensivă precum și rolul posibil predictiv al acestor polimorfisme pentru răspunsul la tratament cu agenți biologici antiTNF.

Această cercetare a constituit, de asemenea, oportunitatea colaborării Departamentului de Gastroenterologie al Spitalului Universitar de Urgență ELIAS, unde îmi desfășor activitatea clinică, cu Departamentul de Imunologie și Fiziopatologie din cadrul Facultății de Medicină, Universitatea de Medicină și Farmacie "Carol Davila", București, și cu Institutul Național de Transfuzii Sanguine "Prof. Dr. C.T. NICOLAU", București.

Ultima parte a cercetării doctorale s-a desfășurat în colaborare cu Centrul de Diagnostic din cadrul Institutul de Morfopatologie "Victor Babes" unde au fost analizate din punct de vedere histopatologic și molecular probele bioptice prelevate în timpul colonoscopiei de la 19 pacienți cu IBD diagnosticați si urmăriți în Clinica de Gastroenterologie a Spitalului Universitar de Urgență ELIAS.

Acest proiect a urmărit identificarea corelațiilor existente între scorurile histologice propuse în literatură pentru uniformizarea rezultatelor histopatologice, care încă nu sunt recomandate pentru uz în practica clinică, și aspectul endoscopic evaluat pe baza scorurilor endoscopice de severitate clar statuate în recomandările societăților internaționale de profil. Suplimentar am efectuat analiza moleculară pe piesele bioptice, aceasta urmărind evaluarea expresiei cantitative la nivel tisular a unui panel de 84 de gene implicate în bolile inflamatorii intestinale contribuind la dezvoltarea mai multor procese imunologice, cu scopul de a identifica o "semnătură" specifică pentru anumite situații. Am efectuat analize comparative între multiple situații particulare identificând gene diferențial exprimate în toate aceste analize. [21–23]

Rezultatele primei cercetări au confirmat faptul că RDW este un parametru ce se modifică notabil în boala Crohn în perioadele de activitate clinică, fiind corelat semnificativ cu aceasta, și totodată fiind capabil să diferențieze între boală și simpla prezență a unor manifestări funcționale sugestive, precum și între diferitele grade de severitate ale puseului clinic. Totuși, nu are calitate suficientă, din punct de vedere al sensibilității și specificității, pentru a fi utilizat ca marker independent pentru diagnosticul acestei boli.[24]

În continuare, analiza datelor rezultate din studiul polimorfismelor mononucleotidice ale genei TNF a oferit rezultate interensate. Astfel, am observat asociere între susceptibilitatea de a dezvolta boală inflamatorie intestinală și prezența alelei minore in cazul SNP-ului -238G/A, riscul de a dezvolta manifestări extraintestinale asociate acestor boli a fost mai mare la purtătorii alelei minore pentru același SNP dar și pentru SNP -308G/A.

În final, ultima parte a cercetării doctorale a confirmat corelația bună a scorurilor histologice analizate cu cele endoscopice larg utilizate, cu limitele studiului legate de numărul mic de pacienți ce nu a permis analiza semnificației statistice a acestei corelații observate, iar analiza expresiei genice la nivel mucozal a oferit o imagine de ansamblu a modificărilor survenite în expresia celor 84 de gene studiate ca urmare a influenței mai multor factori clinicoendoscopici mergând până la efectul diferitelor molecule de tratament asupra expresiei genice și evaluarea în dinamică la același pacient după modificarea tratamentului pentru a evita eventualele bias-uri legate de criterii particulare ce țin de individ. Aceste date de expresie genică rămân, deocamdată, greu de încadrat în practica cotidiană, nu permit încă asocieri clinicoevolutive sau predictive, fiind necesară confirmarea datelor pe loturi mai mari de pacienti.

# <span id="page-13-0"></span>**I. PARTEA GENERALĂ**

## <span id="page-14-0"></span>**1. Bolile inflamatorii intestinale – noțiuni generale**

#### <span id="page-14-1"></span>**1.1. Introducere**

Bolile inflamatorii intestinale reprezintă afecțiuni cronice ale tubului digestiv, ce cuprind două entități clinice reprezentate de colita ulcerativă și boala Crohn. Colita ulcerativă afectează exclusiv colonul, cu debutul procesului inflamator de la nivelul rectului si evoluție către proximal in absența tratamentului, în timp ce boala Crohn poate să afecteze întreg tubul digestiv de la gură la anus, cu fenomene inflamatorii dispuse intermitent la diferitele niveluri ale tubului digestiv.

Primele noțiuni despre IBD reprezintă o sursă de discuții in literatură deoarece, deși există raportări încă din Grecia antică despre diaree sanguinolentă cronică, primul caz raportat sub denumirea de colită ulcerativă a aparținut lui Sir Samuel Wilkins (1824-1911) care a folosit acest termen pentru a descrie o condiție clinică similară cu ceea ce înțelegem astăzi prin UC[25].

Boala Crohn a fost recunoscută ca o entitate diferită de colita ulcerativă pentru prima dată în anul 1932 într-o lucrare publicată de Crohn et al. [26] Chiar dacă există lucrări publicate anterior acesteia ce făceau referire la condiții similare bolii Crohn denumite enterite regionale sau ileite regionale, articolul definitoriu pentru boala Crohn a rămas cel din anul 1932, așa cum pentru colita ulcerativă a rămas articolul lui Wilkins[27,28].

De la prima referință literară a celor două entități clinice și până în prezent cunoștințele legate de aceste boli au evoluat exponențial atât în ceea ce privește factorii de risc – de mediu, genetici – cât și în ceea ce privește moleculele utilizate în tratamentul bolilor. Astfel, prima genă asociată bolii Crohn a fost in descoperită în 2001 confirmând natura familială a acestor boli.[29,30] Ulterior, s-a observat că predispoziția genetică nu este suficientă pentru dezvoltarea bolii, fiind necesară o interacțiune cu factori de mediu externi dar și cu factori interni reprezentați de microbiom. Practic, dezvoltarea bolilor inflamatorii intestinale necesită o interacțiune complexă la nivelul acestor trei sfere, contribuind astfel la complexitatea patogenezei acestor boli dar oferind totodată multiple căi de intervenție pentru tratamentul acestor boli(figura 1.1.). [31]

Figura 1.1. Factorii de risc genetici, de mediu si microbiom implicați în dezvoltarea bolilor inflamatorii intestinale – imagine schematică. Imagine preluată din Ananthakrishnan AN. Epidemiology and risk factors for IBD. Nat Rev Gastroenterol Hepatol [Internet]. 2015;12:205– 17. Available from: http://www.scopus.com/inward/record.url?eid=2-s2.0- 84926416641&partnerID=40&md5=84b01f9055cfc17d9f4a4c4109e4e133 [31]

### <span id="page-15-0"></span>**1.2. Epidemiologie**

În general, studiile de epidemiologie in bolile inflamatorii intestinale au probleme

metodologice cauzate de dificultatea stabilirii diagnosticului definitiv de boala inflamatorie intestinală în ciuda tuturor mijloacelor diagnostice endoscopice, imagistice si histologice disponibile în prezent, și, totodată, datorită diferențelor cauzate de înregistrarea cazurilor în funcție de diferitele sisteme de sănătate la care se face referire datorită cărora pot apărea diferențe în includerea în studiile epidemiologice a cazurilor mai puțin severe care de obicei sunt manageriate în spitale de rang mai mic ce nu sunt incluse în astfel de analize.

Cele mai mari rate ale incidenței și prevalenței bolii Crohn și colitei ulcerative au fost raportate in Europa de Nord, Regatul Unit si America de Nord ceea ce sugerează posibilitatea existenței unei factori etiologici comuni în aceste populații.[32–36] În general, incidența colitei ulcerative este mai mare decât cea a bolii Crohn cu excepția Canadei si a câtorva zone din Europa, în timp ce cea mai mare incidență din lume se noteaza in Cantebury County din Noua Zeelandă(16,5/100.000 locuitori). [33,37–43]

Există un trend de apariție a acestor boli în zone în care astfel de boli erau raportate rar cum ar fi Coreea, Thailanda, Liban, Iran, cu apariția colitei ulcerative ce a precedat boala Crohn cu aproximativ 10 ani, iar în Japonia, se observă o incidență în creștere în ultimii ani. Per total, datele de incidență pot fi împărțite pe zone geografice astfel: zone cu incidență crescută, moderată, scăzută dar cu creștere recentă, scăzută, și zone fără date încă(figura 1.2.). [44–47]

Figura 1.2. Hartă globală a incidenței bolilor inflamatorii intestinale: roșu se referă la o incidență mai mare de 10/100.000, portocaliu se referă la o incidență de 5-10/100.000, verde la o incidență mai mică de 4/100.000, galben la zone cu incidență scăzută dar în creștere progresivă. Absența culorii reprezintă lipsa informațiilor epidemiologice . Imagine preluată din Cosnes J, Gowerrousseau C, Seksik P, Cortot A. Epidemiology

and natural history of inflammatory bowel diseases. Gastroenterology. 2011;140:1785– 94 .[48]

Un review sistematic care a sumarizat trendurile la nivel populațional a demonstrat o creștere a incidenței în trei sferturi din studiile pe boală Crohn și în aproximativ două treimi din studiile pe colită ulcerativă. [49]

În cadrul unei zone geografice bine stabilite, există o incidență mai mare in mediul urban decât în mediul rural iar incidența din mediul urban a precedat-o pe cea din mediul rural în medie cu aproximativ 10 ani. [50,51]

De asemenea, a fost deja bine stabilit un gradient nord-sud al incidenței bolilor inflamatorii intestinale, cu predominanța bolii Crohn în zonele de latitudine nordică. [52,53]

În ceea ce privește vârsta la diagnostic, există o incidență maximă a bolilor inflamatorii intestinale între decadele doi și patru, cu unele cohorte sugerând un al doilea vârf de incidență în decadele șase și șapte de viață dar cu valoare mult redusă față de primul.[48,49,54]

Incidența pe sexe în populațiile bine stabilite într-un areal geografic nu diferă, dar este influențată de alți parametrii cum ar fi rasa si etnia. Astfel, riscul de boală inflamatorie intestinală este de trei ori mai mare la evrei, iar în cadrul aceleiași etnii anumite subpopulații prezintă un risc crescut de boală, un exemplu fiind evreii Ashkenazi în comparație cu cei Sepharzi. Un alt aspect interesant este reprezentat de faptul că populațiile de evrei din America și Europa dezvoltă boala mai frecvent decât populațiile de evrei rezidenți în Israel. [33]

Suportul pentru implicarea factorului genetic în patogeneza bolilor inflamatorii intestinale a fost observat în studiile de agregare familială si pe populații de gemeni, care au demonstrat că la pacienții cu boală Crohn există un istoric familial de boală inflamatorie intestinală in 2% până la 14%, iar in colita ulcerativă între 8%-14%. De notat, istoricul familial de boală inflamatorie atât pentru Crohn cât și pentru colită a fost preponderent cu aceeași boală. [44,55–61] Tot studiile pe populații de gemeni au oferit și informații referitoare la riscul mai mare de apariția a bolii la gemenii monozigoți decât dizigoți, acest risc fiind mai mare în cazul bolii Crohn decât al colitei ulcerative. Un aspect interesant observat în perechile de gemeni cu boală inflamatorie intestinală a fost că fenotipul bolii și chiar diagnosticul de boală pot fi diferite, acest lucru fiind posibil influențat de factorii de mediu cum ar fi fumatul care ar putea determina la un frate boală Crohn față de fratele nefumător care va dezvolta colită ulcerativă. [57,58,60– 62]

#### <span id="page-18-0"></span>**1.3.Factori de risc**

#### **1.3.1 Factori genetici**

Multiple locusuri genetice au fost demonstrate a fi asociate cu riscul crescut de dezvoltare a bolilor inflamatorii intestinale, primul astfel de locus fiind pus în evidență prin studii de tip linkage la nivelul cromozomului 16.[63] Ulterior, acest locus a fost identificat a fi gena Nucleotide-binding oligomerization domain-containing protein 2(NOD2) cu trei variante diferite ce influențează riscul de apariție a bolii Crohn. Statusul homozigot la nivelul genei NOD2 predispune pacientul la un risc de aproximativ 20-40 ori mai mare decât populația generală de a dezvolta boala, pe când statusul heterozigot exercită un risc mult mai scăzut dar totuși mai mare de 2-4 ori decât în populația generală. [29,30]

Ulterior, studii pe cohorte mari de pacienți, într-un efort internațional de colaborare, au identificat 163 locusuri de risc diferite, întocmind o hartă mult mai extinsă a genelor potențial implicate în apariția bolilor inflamatorii intestinale. Majoritatea locusurilor de risc identificate sunt superpozabile pentru cele două boli iar o minoritate de locusuri sunt mai degrabă factor de risc pentru o boală sau cealaltă, cum ar fi exemplul genelor autofagiei NOD2 si Autophagyrelated protein 16-1(ATG16L1) care sunt asociate în mod specific cu boala Crohn. Toate aceste gene implicate în patogeneza bolilor inflamatorii intestinale pot fi împărțite în funcție de efectul indus la nivelul imunității în gene care influențează răspunsul imun înnăscut, gene care modulează răspunsul imun adaptativ, genele care interferă cu procesul de autofagie, gene care contribuie la menținerea integrității barierei epiteliale intestinale, gene implicate în procesul de regenerare secundar unei injurii, gene implicate în răspunsul la stress-ul oxidativ, gene implicate în procesul de apoptoză și gene care asigură activitatea antimicrobiană.[59,64]

Fenotipurile extreme reprezentate de bolile cu debut extrem de precoce si cele foarte debilitante cu afectare perianală complexă, caracterizate prin rezistența la multiple tratamente, este posibil legată de o afectare monogenică cum ar fi mutația la nivelul receptorului de IL-10. Prin contrast cu majoritatea bolilor inflamatorii intestinale care prezintă o patogeneză pologenică, acest tip de boală inflamatorie intestinală extremă ar putea beneficia de pe urma transplantului de celule stem. [65]

În ciuda tuturor acestor informații genetice, modificările la nivelul acestor locusuri de risc sunt responsabile doar pentru un sfert din transmisibilitatea acestor boli sugerând implicarea altor factori ambientali în apariția bolilor. [64]

#### **1.3.2. Microbiota**

Implicarea căilor inflamației asociate cu răspunsul microbian si răspunsul imun înnăscut în patogeneza bolilor inflamatorii intestinale observată pe bază studiilor genetice din ce în ce mai avansate și aprofundate a condus la dezvoltarea unui interes deosebit legat de rolul microbiotei în aceste boli. Multiple review-uri detaliate pe tema asocierilor între microbiom si bolile inflamatorii intestinale au fost publicate în ultimii ani, dar câteva aspecte necesită aprofundare raportat la implicarea mediului în apariția acestor boli. [66–70]

Câteva studii epidemiologice au atras atenția asupra unei posibile afectări a microbiotei gazdei ca factor de risc pentru dezvoltarea bolilor inflamatorii intestinale, iar aceste suspiciuni au fost întărite pe baza rezultatelor unor studii de cohortă și caz-control care au demonstrat relația invers proporțională între riscul de dezvoltare a bolilor și numărul mare de membri ai familiei, interacțiunea cât mai precoce cu animalele domestice, numărul mare de frați, precum și rolul protector al alăptării asupra riscului de boală. Toți acești parametri legați interacțiunea precoce cu mediul sunt determinanți dovediți ai microbiotei în perioada de adult, implicarea acestora în riscul de apariție a bolii sporind suspiciunea legată de relația dintre microbiom si bolile inflamatorii intestinale. [71–73]

Pacienții cu boli inflamatorii intestinale prezintă o dezorganizare a microbiotei intestinale în sensul reducerii diversității speciilor bacteriene la nivel mucozal comparativ cu pacienții sănătoși. Diferența de diversitate a speciilor bacteriene este mai accentuată în boala Crohn decât în colita ulcerativă al cărei profil bacterian intestinal nu este foarte diferit de cel al pacienților sănătoși. Suplimentar, studiile pe populațiile de gemeni sugerează că microbiota diferă între rudele sănătoase și cele afectate de boală. [66–70,74]

Chiar dacă nu au fost identificate specii bacteriene patogenice specific implicate în diferite scenarii, probabil că anumite fenotipuri de boală inflamatorie intestinala sunt asociate cu anumiți triggeri bacterieni. Pentru a susține această afirmație voi face referire la studiul lui Darfeuille-Marchaud et al. care a identificat o specie de Escherichia coli aderent-invaziv(AIEC) la 22% din pacienții cu boală Crohn cu localizare ileală față de 6,2% la pacienții sănătoși. Implicarea acestei specii de E. Coli ar putea fi explicată prin faptul că acesta prezintă abilitatea de a invada epiteliul și de a persista la nivelul macrofagelor. Prin contrast, anumite specii ar putea prezenta un efect protector împotriva bolii Crohn, cum ar fi speciile de Firmicutes phylum care au fost găsite în cantitate mult redusă la acești pacienți. În mod particular, o bacterie producătoare de butirat la nivel intestinal – Faecalibacterium prausnitzii, aparținând familiei Firmicutes, a fost găsită în cantități reduse la pacienții cu boli inflamatorii intestinale comparativ cu pacienții sănătoși și s-a observat o corelație invers proporțională cu riscul de recurență postoperatorie a bolii Crohn. Mai mult, s-a observat o ameliorare a colitei pe modele murin dupa administrarea per os a acestei bacterii prin inducerea sintezei de IL-10 și supresia IL-17. [67,70,75–78]

Dieta poate afecta microbiota iar modul în care dietele pe termen scurt sau de durată afectează compoziția microbiană mediază de fapt influența dietei asupra incidenței bolilor inflamatorii intestinale. Dietele pe termen lung organizează microbiomul sub forma a două enterotipuri diferite, primul fiind dominat de speciile Bacteroides spp. Care este asociat cu dieta de tip vestic bogată în proteine animale și grăsimi saturate, iar al doilea fiind dominat de Prevotella spp. Care este întâlnit în asociere cu dietele bogate în carbohidrați și fibre. O observație interesantă este legată de faptul că modificările pe termen scurt ale dietei afectează, de asemenea, microbiota intestinală, întărind astfel rolul dietei în patogeneza bolilor inflamatorii intestinale. [79,80]

Efectul microbiotei asupra incidenței bolilor inflamatorii nu se referă doar la influența populațiilor bacteriene dezechilibrate, ci și la efectul virusurilor si fungilor cum s-a observat, pe de-o parte, în lucrarea lui Norman et al. care a demonstrat implicarea in ambele boli inflamatorii intestinale a unor bacteriofage aparșinând familiei Caudovirales, și pe de altă parte în modelul murin al lui Iliev et al. care a demonstrat un răspuns imun alterat al gazdei la fungi endogeni mediat prin receptorul Dectin-1. [81,82]

#### **1.3.3. Factori de mediu**

#### **1.3.3.1. Fumatul**

Prima asociere din lietartură între fumat și bolile inflamatorii intestinale a fost descrisă de Harries et al. care a observat o prevalență redusă a fumatului în cohorta pacienților cu colită ulcerativă comparativ cu pacienții sănătoși. O meta-analiză a cuantificat intensificarea riscului de boală asociat fumatului obținând un risc de două ori mai mare pentru boala Crohn. [83] Același nivel de risc a fost identificat și la pacienții fost-fumători pentru a dezvolta colită ulcerativă dar nu și la fumătorii activi. De altfel, s-a observat un risc crescut de a dezvolta colită ulcerativă între 2-5 ani de la întreruperea fumatului, risc care persistă până la 20 de ani, datele provenind dintr-o cohortă de asistente medicale femei. Fumatul la vârste tinere si fumatul pasiv par să aiba același efect. [84–86]

Plecând de la observația că fumatul nu a fost reținut ca factor de risc în toate studiile care au analizat acest parametru, deși a fost intens studiat, s-a emis ipoteza faptului că variațiile interetnice și de sex pot contribui la influența fumatului asupra incidenței bolii prin complexitatea relației dintre genotip, fenotip și mediu. În sprijinul acestor afirmații, citez un studiu israelian care a observat asocierea dintre întreruperea fumatului și apariția colitei ulcerative, dar nu și a bolii Crohn. Mai departe, Jacques Cosnes et al. a asociat fumatul activ cu instalarea mai tardivă a colitei ulcerative și riscul mai redus de a necesita tratamente imunomodulatoare la barbați dar nu și la femei. În același studiu, în antiteză cu observațiile de mai sus, fumatul a fost asociat cu o vârstă mai redusa de apariție a bolii Crohn și cu risc crescut de a necesita tratamente imunosupresoare în special la femei. De altfel, plecând de la aceste prime observații, studii ulterioare au confirmat asocierea dintre fumat și evoluția bolii Crohn cu risc crescut de complicații. Sumarizând aceste date, pacienții cu boală Crohn prezintă un risc crescut de intervenții chirurgicale, necesar crescut de tratamente imunosupresoare și risc crescut de recurență postoperatorie după rezecții intestinale. În contrast, la pacienții cu colită ulcerativă, fumatul activ predispune la o evoluție mai benignă a bolii, cu necesar chirurgical si medicamentos redus, iar întreruperea fumatului crește riscul de recădere a bolii până la 1 an. [87–92]

Mai multe ipoteze au fost emise în încercarea de a explica această asociere divergentă dintre fumat și cele două boli inflamatorii intestinale, pornind inițial de la suspiciunea că nicotina reprezintă factorul trigger lucru infirmat atât prin studii pe colită ulcerativă cu terapie de substituție nicotinică cât și pentru boala Crohn prin studii cu administrare de tutun oral care au oferit rezultate contradictorii, sugerând o posibilă sursă trigger la nivelul fumului de țigară. Au fost propuse mai multe mecanisme de acțiune prin care fumatul afectează tractul digestiv, printre care alterarea tonusului mușchiului neted, alterarea funcției endoteliale prin producție de oxid nitric sau afectarea barierei mucozale printr-un mecanism mediat de stress-ul oxidativ, dar cel care a descris complet un mecanism a fost Bergeron et al. care a demonstrat că celulele mononucleare de la pacienții cu boală Crohn fumători activi sunt mai puțin responsive la necesarul de acțiune antiinflamatorie locală împotriva radicalilor liberi de oxigen datorită unei sinteze reduse de heat-shock protein 70 (HSC-70). Câteva observașii interesante sunt legate de faptul că efectele fumatului ar putea fi influențate și de polimorfismele genetice ale genelor ce codează proteinele implicate în metabolismul nicotinei iar fumatul exercită un rol asupra microbiomului cu posibile implicații asupra apariției colitei ulcerative. [91–98]

#### **1.3.3.2 Apendicectomia**

Similar cu fumatul, apendicetomia a demonstrat efecte divergente în relația cu incidența bolilor inflamatorii intestinale, fapt analizat atent într-o cohortă de peste 200,000 unde s-a observat că în grupul pacienților care au fost operați pentru apendicită perforată cu limfadenită mezenterică sub vârsta de 50 de ani, riscul de a dezvolta colită ulcerativă a fost mai redus decât la pacienții operați pentru durere abdominală sugestivă de apendicită, fapt ce sugerează că rolul protector este dat de inflamația per se a organului și nu de înlăturarea acestuia. În aceeași cohorta s-a observat un risc crescut de dezvoltare a bolii Crohn până la 20 de ani după apendicectomie. Totuși, riscul de dezvoltare a bolii Crohn după apendicectomie trebuie interpretat cu scepticism deoarece unele intervenții ar fi putut fi efectuate de fapt, pentru dureri cauzate de boala Crohn la debut. [99–101]

#### **1.3.3.3. Igiena**

Ipoteza igienei ca factor de risc pentru dezvoltarea bolilor inflamatorii intestinale a fost propusă pentru prima dată de Strachan et al. în încercarea de a explica incidența crescută a acestor boli în țările dezvoltate, idee susținută ulterior de date care au observat asocierea dintre numărul mare de membrii ai familiei, viața în mediul rural și expunerea la animale domestice precoce în copilărie cu riscul de a dezvolta una din cele două boli. Totuși, toate aceste studii au fost de tip caz-control și nu pot exclude posibilii factori confundatori. Pe lângă acești factori au fost analizați și alții care ar putea influența microbiota și dezvoltarea sistemului imun intestinal precum alăptarea și modul delivrenței. Astfel, deși alăptarea a fost invers asociată cu riscul de a dezvolta boală inflamatorie intestinală, corelație susținută în special pentru colita ulcerativă, datele provenite din mai multe studii au fost contradictorii. [33,73,102–104]

În ceea ce privește modul delivrenței datele din literatură sunt extrem de succinte și nu pot servi pentru a emite concluzii pertinente.

#### **1.3.3.4. Agenți infecțioși și antibiotice**

Asocierea dintre patogeni intestinali și bolile inflamatorii intestinale a fost și este în continuare de interes. Dintre multiplii agenți patogeni studiați, cel mai mare interes a fost stârnit de Mycobacterium avium subspecia Paratuberculosis (MAP) implicat în etiologia bolii Johne la bovine. O frecvență crescută a acestui patogen a fost inconstant identificată la pacienții cu boală Crohn, motiv pentru care a fost elaborat un studiu randomizat controlat placebo care a evaluat eficiența tratamentului antimicrobian cu agent specific dar rezultatele au fost dezamăgitoare. Date de cohortă din Danemarca au asociat riscul crescut de boală inflamatorie intestinală cu infecția cu Campylobacter si Salmonella, pe când date din Statele Unite ale Americii și Marea Britanie au observat o asociere între episoadele de gastroenterită fără factor etiologic evidențiat și riscul de boală inflamatorie. [105–111]

Referitor la virusuri s-a observat pe modele murine de șoareci deficienți în autofagie o reacție inflamatorie similară bolii Crohn declanșată de infecția cu Norovirus, prin anormalități induse la nivelul celulelor Paneth. Acest efect nu a fost observat la șoarecii fără deficiențe la nivelul autofagiei sugerând relația complexă dintre factorii de mediu și susceptibilitatea genetică a gazdei. [112]

Infecțiile reprezintă cauze bine cunoscute de recădere la pacienții cu boli inflamatorii intestinale, unul din cei mai frecvent implicați agenți patogeni fiind Clostricium Difficile care se asociază cu recăderi frecvente, în special la pacienții spitalizați, și care se asociază cu o morbiditate si mortalitate crescută în această populație de pacienți chiar și la mai mult de un an dupa episodul infecțios inițial.[113]

Privind consumul de antibiotice, este cunoscut faptul că acestea interferă cu microbiota intestinală în general, iar interferența aparută în perioada copilăriei când microbiota suferă un proces de stabilizare poate contribui la un dezechilibru cronic, cu alterarea mecanismelor de răspuns imun la nivel intestinal și creșterea predispoziției de a dezvolta boala. Asocierea a fost observată mai degrabă cu boala Crohn decât cu colita ulcerativă și este mai puternică pentru utilizarea antibioticelor în primul an de viață existând totodată și o relație de tip doză-răspuns în sensul creșterii riscului pentru mai multe cure de antibiotice utilizate. [114–116]

#### **1.3.3.5. Medicamente**

Există și alte medicamente separat de antibiotice care au fost dovedite a se asocia cu riscul crescut de recădere a acestor boli mai degrabă decât de a induce bolile per se: antiinflamatoarele non-steroidiene, aspirina, contraceptivele orale, terapia hormonala postmenopauză. Antiinflamtoarele pot declanșa boala cu un risc direct proporțional cu doza si durata tratamentului, efectul este similar pentru colita ulcerativă și pentru boala Crohn, putând declanșa recăderi la aproximativ o treime din pacienți, mecanismul fiind probabil legat de inhibiția non-selectivă a ciclooxigenazei. Referitor la anticoncepționalele orale, acestea conferă un risc crescut de recădere a bolii pe durata tratamentului, cu reducerea progresivă a riscului odată cu întreruperea tratamentului. [117–121]

#### **1.3.3.6. Dieta**

Majoritatea studiilor ce au urmărit implicațiile dietei în apariția bolii Crohn au avut un design de tip caz-control ce a dus la scăderea calității informațiilor oferite, dar în ciuda heterogenității lor marcate, au susținut la unison ideea implicării fibrelor alimentare în patogenia bolii Crohn într-o corelație invers proporțională legată de cantitatea de fibre ingerate. Astfel, pacienții pediatrici nou-diagnosticați cu boală Crohn au avut un aport semnificativ mai mic de fibre alimentare decât pacienții fara boală. De asemenea, într-o cohortă de femei cu ingestie crescută de fibre s-a observat o reducere cu 40% a riscului de a dezvolta boala Crohn. Acest efect a fost observat în special la fibrele vegetale din fructe și legume, nu și din cereale. Mecanismul posibil implicat în acest fenomen ar putea fi legate de metabolizarea fibrelor solubile la acizi grași cu lanț scurt de către bacteriile intestinale, aceștia din urmă având un efect antiinflamator prin inhibiția transcripției mediatorilor proinflamatori. În plus, fibrele sunt utile în menținerea integrității barierei mucozale, împiedicând translocarea E. Coli în plăcile Peyer, și nu în ultimul rând, activarea receptorului aryl-hydrocarbon ce s-a dovedit a fi implicat în remiterea colitelor la modele animale. [122–125]

Studiile referitoare la dietele bogate în acizi grași si hidrați de carbon sunt multiple, atât umane cât și murine, cu rezultate contradictorii și fără a stabili o legătură clară între acești factori de mediu și riscul de apariție sau recădere a acestor boli, motiv pentru care nu voi detalia rezultatele acestora.

Mergând mai departe, puține studii s-au concentrat pe micronutrienți ca factori de risc pentru bolile inflamatorii intestinale, dintre aceștia cel mai intens studiat fiind vitamina D.

Observația implicării vitaminei D în patogenia și evoluția acestor boli a plecat de la studii murine cu șoareci defectivi de receptorul vitaminei D care au prezentat un risc crescut de colită, iar aceasta s-a ameliorat după administrarea de vitamina D prin reducerea expresiei de citokine proinflamatorii inclusiv TNFα. Valori scăzute ale vitaminei D serice sunt diagnosticate mai frecvent în populația pacienților cu boală Crohn decât în populația generală, aceste valori scăzute fiind asociate cu riscuri crescute asociate chirurgiei și de spitalizare, riscuri care s-au normalizat după corecția deficitului. [126–132]

Un alt micronutrient cu efecte antiinflamatorii cunoscute este zincul. Este cunoscut efectul acestuia de modulare a celulelor imune cum ar fi macrofagele, neutrofilele și celulele natural killer T. De asemenea, zincul interferă cu transcripția factorilor căii NF-kB, iar în contextul bolii Crohn în mod specific, implicarea acestuia în procesul de autofagie și clearance bacterian poate conduce la un risc scăzut de recădere. [133–135]

#### **1.3.3.7. Stil de viață – stress, somn și exercițiu fizic**

Stressul poate afecta tubul digestiv prin promovarea procesului inflamator pe calea axului hipotalamo-hipofizo-adrenal și a sistemului nervos autonom cu producție crescută de citokine proinflamatorii, activarea macrofagelor, creșterea permeabilității intestinale și alterare microbiotei. Studii murine pe șoareci la care s-a indus depresia prin injectare de rezerpină au demonstrat risc crescut de dezvoltare a unor colite severe care s-au ameliorat după administrarea de desmetil-imipramină – un antidepresiv. Interesant, în același tip de studii, expunerea la factori stresanți a dus la modificarea în sensul diminuării diversității florei bacteriene cu producție crescută de interleukina-6(IL-6), proces ameliorat după administrarea de antibiotice. La pacienții cu boală deja diagnosticată stressul este cvasiunanim acceptat ca factor de risc pentru agravarea bolii, iar anxietatea și depresia sunt asociate cu evoluția debilitantă a bolii, răspunsul la tratament, spitalizări multiple și neesar chirurgical, dar aceste asocieri sunt greu de interpretat deoarece relația cauză-efect poate fi bidirecțională. [136–138]

Aceleși aprecieri sunt valabile și pentru deprivarea de somn fiind de așteptat ca un pacient cu boală activă să sufere de reducerea duratei și alterarea calității somnului, pe când cantitatea redusă de somn pentru o perioada prelungită a fost asociată cu riscul crescut de a dezvolta colită ulcerativă. [139]

Referitor la efortul fizic, deși datele sunt limitate, se observă un trend pentru dezvoltarea de boli inflamatorii intestinale asociat cu lipsa activității fizice, lucru sugerat de studii murine și ulterior confirmat într-un studiu de cohortă prospectiv care a demonstrat reducerea riscului de dezvoltare a bolii Crohn cu 44% în lotul subiecților cu activitate fizică riguroasă.[140]

#### <span id="page-27-0"></span>**1.4.Diagnostic**

Noțiunile de diagnostic și tratament în bolile inflamatorii intestinale fac obiectul unor ghiduri detaliate a căror relatare amănunțită ar ocupa un spațiu mult prea întins motiv pentru care voi face un rezumat succint al celor mai importante aspecte de diagnostic și tratament având ca sursă unică bibliografică pentru acest capitol ghidul Organizației Mondiale de Gastroenterologie.[141]

#### **1.4.1. Anamneză și examen clinic**

Simptomatologia în bolile inflamatorii intestinale depinde de localizarea segmentului afectat, fiind de multe ori nespecifică și mimând sindromul de intestin iritabil ducând uneori la întârzierea diagnosticului cu luni sau chiar ani așa cum a demonstrat Zaharie R. Et al. într-un studiu efectuat pe populația de pacienți cu boli inflamatorii intestinale din Romania.[142] Cele mai frecvente simptome digestive la pacienții cu boală Crohn sunt durerile abdominale colicative și diareea, pe când la pacienții cu colită ulcerativă predomină ca simptom principal diaree urmată de hemoragie digestivă inferioară manifestată ca hematochezie sau rectoragii, toate aceste simptome întrunind condiții de cronicitate.

Pe lângă simptomatologia digestivă, acești pacienți prezintă și simptome sistemice cum ar fi scăderea ponderală, febră, transpirații, fatigabilitate. Recidivele sunt frecvente, inclusiv sub tratament, și contribuie la afectarea calității vieții. Aceste recurențe pot fi precipitate de stress emoțional, alimentație, infecții, sarcină, utilizarea de laxative sau antibiotice, și de lipsa aderenței la tratamentul de menținere a remisiunii.

În ambele boli poate fi prezentă diareea atunci când sunt afectate segmente întinse de intestin subțire sau colon, dar pacienții pot prezenta și scaune formate. Emisia de sânge evident la nivelul scaunului este mult mai frecvent întalnită în colita ulcerativă. O mare parte din pacienții cu boală Crohn pot prezenta încă de la diagnostic patologie perianală de tipul fistulelor și abceselor. Durerea abdominală colicativă localiată în fosa iliacă dreapta asociind febră, sugestive pentru apendicită, pot reprezenta tabloul clinic la debut al unei boli Crohn. Scăderea ponderală este mult mai frecventă în boala Crohn decât în colita ulcerativă secundar sindromului malabsorbtiv impus de inflamația segmentelor de intestin subțire pe de o parte, și prin limitarea autoindusă a aportului alimentar în încercarea de a controla simptomele, pe de altă parte.

Organizația Mondială de Gastroenterologie (World Gastroenterology Organization – WGO) a specificat câteva simptome care sunt frecvent asociate cu injurie mucozală:

- Diaree: cu mucus sau sânge, ce poate apărea și noaptea fiind asociată cu incontinență fecală.
- Constipația: poate reprezenta un prim simptom al colitei ulcerative atunci când boala este localizată la rect.
- Modificări ale tranzitului intestinale: scaune de consistență fluctuantă, asociind tenesme rectale și defecație imperioasă.
- Dureri abdominale colicative: frecvent localizate în fosa iliacă dreaptă în boala Crohn, periombilical și în fosa iliacă stângă în colita ulcerativă moderat-severă.
- Greață și vărsături: mult mai frecvent întâlnite în boala Crohn secundar durerilor abdominale intense, sindromului subocluziv sau afectării tubului digestiv superior ăn contextul bolii.

Din istoric trebuie notate antecedentele familiale de cancer colo-rectal, boală celiacă, boală inflamatorie intestinală la rude de gradul I, precum și istoricul de tratamente antibiotice repetate și uzul de molecule anti-inflamatorii non-steroidiene pentru perioade îndelungate.

De asemeneea, pacienții pot prezenta simptome legate de prezența manifestărilor extraintestinale musculo-scheletale (artropatie axială și/sau periferică), cutanate (eritem nodos și/sau pyoderma gangrenosum), oculare (uveită, episclerită) sau hepato-biliare (colangită sclerozantă primitivă).

Complicațiile intestinale ce pot fi întalnite la acești pacienți au fost organizate în scop didactic tot de WGO:

- Afectarea de tub digestiv proximal este mai frecvent întâlnită la anumite etnii (africani) și la copii, dar acest lucru poate fi influențat și de faptul că la copii gastroscopia este mai frecventă ca primă investigație decât la adult. [143]
- Hemoragia digestivă inferioară masivă este mult mai frecvent întâlnită în colita ulcerativă.
- Perforația intestinală este o complicație mai frecvent asociată cu boala Crohn dar poate apărea și în colita ulcerativă atunci când este prezent megacolonul toxic.
- Abcesele intraabdominale în boala Crohn
- Stenozele intestinale care pot fi secundare inflamației acute sau cronice, fibroase, cicatriciale, de obicei sunt mai lungi decât în colita ulcerativă. Acestea din urmă trebuie considerate maligne până la dovedirea contrariului.
- Fistulele și leziunile perianale: pot fi fistule simple sau complexe, fistule digestivourinare sau –vaginale ce necesită tratament complex medico-chirurgical. De mentionat abcesele, hemoroizii și fisurile anale.
- Megacolonul toxic mult mai frecvent întâlnit în colita ulcerativă decât în boala Crohn, fiind o urgență medico-chirurgicală ce necesită tratament intensiv medicamentos și intervenție chirurgicală urgentă în caz de absența a ameliorării la 24h.
- Riscul de transformare malignă: crescut la pacienții cu colită ulcerativă cu inflamație persistentă, durată a bolii mai mare de 8 ani și/sau prezența colangitei sclerozante primitive. Riscul există și în boala Crohn dar de o magnitudine mult mai scăzută. Adenocarcinomul intestinal poate apărea în boala Crohn de intestin subțire cu o incidență mai mare decât în populația generală, dar riscul rămâne totuși redus.

Complicațiile extraintestinale trebuie diferențiate de manifestările extraintestinale, acestea putând fi secundare evoluției bolii sau efectelor adverse ale moleculelor utilizate pentru tratament: artropatii induse medicamentos (corticoizi, agenți antiTNF), complicații oculare induse de cortizon (cataractă, glaucom), complicații hepato-biliare (ficat gras non-alcoolic, litiază biliară veziculară), complicații osoare (osteoporoză), anemia (deficit de vitamina B12, deficit de fier, citopenie indusă de tiopurine), complicații renale (nefrite tubulointerstițiale induse medicamentos), evenimente tromboembolice și tulburări psihologice de tip anxietate și depresie.

Diagnosticul bolilor inflamatorii intestinale la adulți necesită corelarea datelor de istoric, examen clinic, examinări paraclinice – biologice, endoscopice, imagistice, cu rolul de a exclude alte patologii și de a confirma diagnosticul. De menționat, nu există o examinare gold-standard pentru diagnostic.

Din punct de vedere al istocului pacientului, trebuie obținute informații despre simptome – debut, durată, periodicitate, distribuția circadiană, prezența manifestărilor extraintestinale, statutul de fumător, istoricul chirurgical și medicamentos, istoric de călătorii în zone endemice pentru infecții cu germeni intestinali, precum și istoric familial de boală inflamatorie intestinală.

Examenul clinic trebuie să urmarească aspecte generale – paloare, cașexie, hipocratism digital, status nutrițional, alură ventriculară și tensiune arterială, modificări la nivelul regiunii abdominale – mase palpabile, distensie abdominală, sensibilitate/durere/apărare musculară la palpare, zgomote intestinale accentuate, hepato-splenomegalie, modificări ale regiunii perianale – fisuri, fistule, abcese, precum și prezența manifestărilor extraintestinale la nivelul cavității bucale (afte), tegumentelor, ochilor și articulațiilor.

### **1.4.2. Teste de laborator**

#### **1.4.2.1.Teste fecale**

Testele din materii fecale fac parte din bilanțul oricărui sindrom diareic și pot exclude infecțiile cu tropism digestiv cauzate de virusuri, bacterii și paraziți. Astfel, coprocultura și examenul coproparazitologic fac parte din examenele de rutină recomandate la acești pacienți. Pe langă acestea, trebuie exclusă infecția cu Clostridium Difficile chiar și în absența istoricului de consum de antibiotice. Calprotectina fecală este un test fecal suplimentar care poate confirma/infirma prezența inflamației intestinale, eventual în completare cu alfa-antitripsina, lactoferina și coprocitograma, putând astfel diferenția între pacienții care necesită colonoscopie.

#### **1.4.2.2.Teste sanguine**

Acestea vor fi detaliate în capitolul de biomarkeri de activitate în bolile inflamatorii intestinale. Totuși, consider utilă o trecere în revistă succintă cu scop didactic deoarece, pe lângă biomarkeri, sunt necesare analize de rutină cu scopul de a exclude anumite infecții.

Astfel, orice pacient trebuie să beneficieze de o hemograma completă, teste de inflamație sistemică – proteina C reactivă, viteza de sedimentare a hematiilor, orosomucoid, dozarea electroliților serici, albumina, feritina, vitamina B12 și teste functionale hepatice. Pe lângă acestea, testarea serologică pentru infecția HIV și profilul funcțional tiroidian fac parte din bilanțul sindroamelor diareice și consumtive. Pentru diferențierea între cele două boli poate fi utilă testarea anticorpilor anti- Saccharomyces cerevisiae (ASCA - sugestivi pentru boală Crohn în caz de rezultat pozitiv) și anticitoplasmă neutrofilică perinucleari (pANCA – sugestivi pentru colită ulcerativă în caz de rezultat pozitiv).

Nu în ultimul rând, testarea pentru infecții oportunistice de tip hepatită cronică cu virus B și virus C, infecția cu virusul varicelo-zoosterian, Ebstein-Barr și citomegalovirus, pot fi utile în eventualitatea confirmării diagnosticului de boală inflamatorie intestinală și necesarului de tratament imunosupresor, pentru a alege molecula potrivită fiecărui pacient.

Testarea serologică pentru boală celiacă nu trebuie neglijată, mai ales în prezența unui sindrom diareic cronic asociat cu malabsorbție.

Un aspect foarte important de menționat, în țările cu prevalență crescută a infecțiilor bacilare Koch, este necesară excluderea tuberculozei active pulmonare și/sau intestinale. Pentru aceasta se pot folosi teste cutanate, probe interferon gamma release assay (IGRA) precum și radiografie pulmonară, dar chiar și cu ajutorul acestor teste, diagnosticul diferențial este uneori imposibil de efectuat.

#### **1.4.3. Examenul histopatologic**

Poate oferi informații importante pentru:

- Caracterul cronic al leziunilor identificate dezorganizarea arhitecturală cu rarefierea criptelor și prezența plasmocitozei bazale sunt aspecte utilizate pentru diagnosticul diferențial cu colitele acute infecțioase.
- Prezența granuloamelor non-cazeoase sugestive pentru boala Crohn sau cazeoase care ar trebui să alerteze medicul asupra unei etiologii bacilare a leziunilor.
- Poate identifica un aspect înalt sugestiv pentru infecție cu Citomegalovirus(CMV) întâlnit la pacienții aflați sub tratament cronic cu corticoid sistemic sau imunosupresor.
- Poate depista displazia sau malignitatea la pacienții cu boli inflamatorii vechi în special colită ulcerativă.
- Poate identifica colita limfocitară sau colagenă la pacienții cu boală Crohn de intestin subțire și ar trebui cautată dacă pacienții prezintă diaree.
- -

## **1.4.4. Imagistică și endoscopie**

- *Radiografia abdominală simplă* 
	- Exclude megacolonul toxic
	- Utilă atunci când există suspiciunea unei perforații sau obstrucții intestinale
- *Clisma baritată cu dublu contrast/ tranzitul baritat al intestinului subțire (proba Pansdorf)*
	- Nerecomandate în formele severe
	- Pot fi utile pentru evaluarea fistulelor interne entero-colonice
	- Poate oferi o cuantificare lezională în cazul bolii Crohn de intestin subțire
- *Sigmoidoscopia/Colonoscopia*
	- Oferă cele mai bune imagini ale leziunilor la nivelul mucoasei
	- Oferă posibilitatea prelevării biopsiilor
	- Se recomandă limitarea examinării în formele de colită severă pentru că pot precipita apariția megacolonului toxic
	- Poate fi utilizată în cazul formelor refractare la tratament pentru excluderea infecției CMV sau diagnosticul unei colite cu Clostridium Difficile atunci când celelalte teste sunt echivoce
	- Utilizată de rutină în screening-ul cancerului colorectal la pacienții cu boli inflamatorii intestinale mai vechi de 8 ani
- *Endoscopia digestivă superioară*
	- Recomandată pentru evaluarea simptomelor asociate de tipul greață, vărsături, dureri abdominale
	- Utilă pentru bilanțul lezional în boala Crohn care poate afecta tubul digestiv superior
- *Endoscopia cu videocapsulă*
- Utilă pentru evaluarea intestinului subțire la pacienți cu suspiciune înaltă de boală Crohn ileală dar rezultate negative la bilanțul endoscopic standard.
- Utilizată pentru evaluare vindecării mucozale la pacienții cu boală Crohn de intestin subțire cunoscută
- Nu are rol clar în colita ulcerativă iar prețul prohibitiv o face o investigație nu foarte frecvent utilizată în managementul acestor boli
- *Enteroscopia cu dublu balon/ monobalon/ spirală*
	- Pentru evaluarea leziunilor de intestin subțire distal de aria ce poate fi examinată cu metodele endoscopice standard, oferind și posibilitatea prelevării de biopsii.
	- Utilă pentru proceduri terapeutice în cazul stenozelor din boala Crohn.
- *Alte metode endoscopice recente*
	- Cromoendoscopia și magnificația sunt două tehnici endoscopice cu implicații în principal în screening-ul cancerului colo-rectal la acești pacienți.
- *Colangiopancreatografia prin rezonanță magnetică*
	- În cazul prezenței colestazie pentru diagnosticul unei eventuale colangite sclerozante primitive asociată.
- *Imagistica cross-secțională*
	- Utila pentru evaluarea extensiei bolii, severității leziunilor și eventualelor complicații ale perforației intestinale.
	- Se preferă ecografia abdominală și imagistica prin rezonanță magnetică având în vedere faptul că, de cele mai multe ori, este vorba de pacienți tineri ce vor avea nevoie în mod repetat de investigații imagistice.
	- Ecografia abdominală are o acuratețe diagnostică înaltă pentru diagnosticul bolii Crohn de intestin subțire și pentru leziunile perianale, fără expunere la radiații și cu costuri reduse de procedură. [144]
	- Imagistica prin rezonanță magnetică are nivelurile înalte de sensibilitate și specificitate pentru diagnosticul bolii Crohn de intestin subțire și reprezintă goldstandard-ul pentru evaluarea afectării perianale asociate bolii. [145]
- *Absorbțiometria duală cu raze X (DEXA)*
	- Utilă pentru evaluarea denistății minerale osoase la acești pacienți care frecvent necesită cure repetate de tratament cortizonic în evoluție.
- *Radiografia pulmonară*
	- Folosită pentru excluderea tuberculozei pulmonare și eventual vizualizarea pneumoperitoneului acolo unde este cazul. [141]

### <span id="page-34-0"></span>**1.5.Diagnostic diferențial**

Diagnosticul diferențial este important a se face inițial între cele două entități – colita ulcerativă și boala Crohn, și ulterior cu alte entități clinice similare. Astfel, am grupat în tabelul 1.1. diagnosticul diferențial între cele doua boli, iar în tabelul 1.2. diagnosticul diferențial cu alte boli din afara acestui grup.

Tabelul 1.1. Diagnostic diferențial între colita ulcerativă și boala Crohn

Tabelul 1.2. Diagnostic diferențial cu alte entiăți clinice

Un diagnostic diferențial de o importanță extremă este reprezentat de diferențierea între boala Crohn și tuberculoza intestinală, mai ales în țările cu prevalență crescută a infecției bacilare cum este Romania. Din acest considerent, ghidul WGO tratează în mod detaliat această diferențiere în tabelul de mai jos.

#### <span id="page-37-0"></span>**1.6. Tratament**

Managementul acestor boli necesită, de cele mai multe ori, combinații de medicamente pentru a induce un control complet asupra bolii. Din acest motiv, pacienții trebuie informați asupra bolilor, asupra complicațiilor posibile atât legate de boală cât și secundare tratamentului, și trebuie încurajați sa participe activ la deciziile terapeutice. [141]

Tratamentul bolilor inflamatorii intestinale trebuie adaptat în funcție de câțiva parametri:

- Diagnostic colită ulcerativă vs. Boală Crohn
- Localizarea bolii și fenotip
- Severitatea puseului
- Comorbidități și complicații
- Răspuns individual la un anumit tratament
- Intoleranțe medicamentoase cunoscute
- Istoricul de evoluție al bolii de exemplu, pusee repetate în ultimul an

Scopurile tratamentului la acești pacienți sunt de a ameliora simptomatologia și secundar de a crește calitatea vieții, din perspectiva pacientului, și de a vindeca mucoasa, de a permite o perioadă de remisiune fără necesar de corticoizi cât mai lungă, de a evita spitalizările, intervențiile chirurgicale și complicațiile, din perspectiva medicului. [141]

#### **1.6.1. Modificările dietei și ale stilului de viață**

- Reducerea conținutului de fibre din dietă în perioadele de activitate clinică poate ameliora diareea.
- Evitarea produselor lactate dacă acestea provoacă disconfort, altfel ele nefiind contraindicate.
- Regimul hidric, a jeun sau cu formule hidrolizate pot ameliora simptomatologia obstructivă asociată bolii Crohn. De altfel, nutriția enterala cu formule speciale poate fi utilizată ca primă terapie în boala Crohn formele ileale cu severitate ușoarămoderată.

- Renunțarea la fumat are implicații bine stabilite în evoluția pe termen lung a bolii Crohn, pe când fumatul activ poate ameliora evoluția unei colite ulcerative.[141]

#### **1.6.2. Aminosalicilații**

Derivații de acid 5-aminosalicilic(5-ASA) sunt utili atât în puseele de boală cât și pentru tratamentul de menținere a remisiunii. Datele din literatură susțin categoric utilitatea acestora în managementul colitei ulcerative, datele pentru boala Crohn fiind succinte. Astfel, pentru menținerea remisiunii colitei pot fi utilizați atât agenții orali cât și cei topici precum și combinații între cele două metode de administrare, cu o doză ce nu trebuie să fie mai mică de 2grame/zi. De altfel, combinația 5-ASA topic și oral s-a dovedit superioară celorlalte căi de administrare luate individual pentru menținerea remisiunii în colita ulcerativă ușoară-moderată.[146]

Indicația acestor agenți în boala Crohn este una limitată la boala cu afectare a colonului drept, formele ușoare, care nu tolerează, nu doresc sau la care sunt contraindicți corticosteroizii, și care nu au avut mai mult de un puseu în ultimul an. [147]

#### **1.6.3. Corticosterozii**

Reprezintă agenții de elecție folosiți in formele moderat-severe de boală inflamatorie datorită potențialului de ameliorare clinică rapidă printr-o supresie eficientă a inflamației sistemice. Totuși, spectrul larg de efecte adverse limitează utilizarea acestor agenți pe termen îndelungat, ei nefiind indicați pentru menținerea remisiunii. Pentru afectarea localizată ileală, ileocecală sau de colon drept cu intoleranță la corticoid sistemic, care refuză tratamentul sau cu contraindicații pentru acest tratament, se poate utiliza budesonidul, un corticoid topic cu profil de efecte adevrse mai restrâns decât al corticoizilor sistemici, dar cu eficiență mai redusă motiv pentru care nu poate fi utilizat în formele moderat-severe de boală. Ruta de administrare a acestor agenți depinde de localizarea bolii și de severitatea puseului astfel: în formele severe se preferă administrarea intravenoasă, în formele moderate administrarea orală iar în formele ușoare administrarea topică. [147,148]

#### **1.6.4. Imunomodulatoarele**

Clasa imunomodulatoarelor înglobează mai multe molecule cu mecanisme de acțiune diferită cum ar fi tiopurinele, inhibitorii de calcineurină și metotrexatul. [141]

În general, există câteva indicații comune ale acestor molecule în tratamentul bolilor inflamatorii intestinale. Astfel, imunomodulatoarele sunt utile pentru a reduce sau elimina necesarul de corticosteroizi, pentru a menține remisiunea atunci când derivații 5-ASA au fost ineficienți, pentru tratamentul fistulelor asociate bolii Crohn, precum și pentru a reduce imunogenicitatea agenților biologici. Aceste molecule prezintă a acțiune lentă, cu atingerea efectului maxim după mai mult de 3 săptămâni de la inițiere motiv pentru care nu pot fi folosite la inducerea remisiunii. Excepție de la această afirmație face Ciclosporina A care acționează rapid și reprezintă o variantă de tratament pentru colită acută severă non-responsivă la corticoizi sistemici. [141]

O atenționare specială trebuie făcută pentru clasa tiopurinelor legat de efectual toxic hematologic al acestora. Astfel, se recomandă genotiparea enzimei tiopurin-metiltransferaza pentru a selecta pacienții cu risc crescut de toxicitate medulară a acestui tratament. Acolo unde nu este disponibil testul se recomandă monitorizarea hemogramei la două și patru săptămâni de la inițierea tratamentului, si ulterior la fiecare trei luni. [141]

Important de notat este faptul că deși tiopurinele se asociază cu un risc de infecții redus, totuși se recomandă o monitorizare atentă mai ales la pacienții vârstnici. [149] De asemenea, utilizarea îndelungată a tiopurinelor predispune la cancer de piele non-melanoma precum și la dezvoltarea de limfoame, chiar dacă acest risc crescut este dificil de apreciat. [141]

În mod particular, tiopurinele sunt asociate cu riscul de dezvoltare al sindroamelor de activare macrofagică cel mai probabil prin mecanism de promovare a reactivării virale secundar inhibiției limfocitelor natural killer și citotoxice de tip T. [150]

Referitor la inhibitorii de calcineurină trebuie notat faptul că indicațiile ciclosporinei A sunt limitate la formele de colită acută severă non-responsivă la tratament corticoid sistemic parenteral, ca și alternativă la agenții biologici, cu rate de răspuns similare, dar totuși cu risc crescut de colectomie la 12 luni. De asemenea, tacrolimusul are indicații doar în boala Crohn, ăn absența altor variante de tratament, cu durată limitată la 6 luni datorită riscului de nefrotoxicitate. [141]

Metotrexatul reprezintă o variantă viabilă la tiopurine pentru boala Crohn la pacienții care prezintă intoleranță la aceștia sau activitate scăzută a tiopurin-metiltransferazei cu risc de efecte adverse crescut. Indicațiile sunt similare tiopurinelor: corticodependența, tratamentul fistulelor perinale, comboterapia cu agenții antiTNF pentru reducerea imunogenicității. În ceea ce privește utilitatea în colta ulcerativă datele din studiul francez METEOR nu recomandă utilizarea metotrexatului din lipsa de eficacitate, deși studiul a avut câteva bias-uri ce ar putea duce la o interpretare greșită a rezultatelor. Se recomandă contracepția pe perioada tratamentului datorită riscului de teratogenitate, precum și monitorizarea testelor funcționale hepatice pentru supravegherea riscului de hepatotoxicitate care dacă apare este reversibilă la întreruperea tratamentului. [141,151–153]

#### **1.6.5. Agenții antiTNF**

Agenții antiTNF alfa reprezintă ultima treaptă de tratament în ordinea crescătoare a potenței într-o piramidă de tip step-up. Ei sunt indicați încă de la început în cazul pacienților cu factori de risc de evoluție debilitantă pentru prevenția dezvoltării complicațiilor. De asemenea, pot fi folosiți de primă intenție la pacienții cu afectare perianală. Aceste molecule prezintă rezultate superioare placebo în termeni de vindecare mucozală, răspuns clinic și menținere a remisiunii pe termen lung, fără un risc crescut de efecte secundare. [154] În caz de răspuns suboptimal inițial, sau pierdere de răspuns secundar, se poate opta pentru optimizarea acestor tratamente fie prin dublarea dozei, fie prin scurtarea intervalului între administrări.

Imunogenicitatea acestor agenți se referă la riscul de reacții adverse de tip infuzional – alergic, cu spectru de severitate variabil de la simple reacții urticariene până la șoc anafilactic. Asocierea tiopurinelor la tratamentul antiTNF s-a dovedit utilă pentru prevenția acestor reacții, dar această asociere crește riscul de limfom hepatosplenic cu celulă T în special la pacienții bărbați tineri. În ciuda acestui risc, datele din trialuri mari randomizate susțin superioritatea tratamentului combinat tiopurine cu antiTNF alfa comparativ cu fiecare dintre cele două clase de molecule separat – SONIC, UC-SUCCES. În ceea ce privește asocierea metotrexatului datele sunt insuficiente pentru a face aprecieri, dar extrapolând de la datele despre artrita reumatoidă, poate fi util cel puțin pentru reducerea imunogenicității dacă nu și pentru superioritatea eficienței tratamentului. [141,155]

Din grupul acestor molecule, doar Infliximabul a fost studiat prospectiv pentru eficiența asupra fistulelor asociate bolii Crohn, cu efect superior placebo – ACCENT II. Din acest motiv, este indicat de primă intenție în cazul acestor complicații. Despre celelalte molecule – Adalimumab, Certolizumab Pegol, nu există decât date de subgrup obținute din trialurile de faza III, insuficiente pentru a recomanda aceste molecule pentru tratamentul fistulelor asociate bolii Crohn. [141]

Pentru bolile inflamatorii în general aceste molecule s-au dovedit utile în reducerea riscului de spitalizare și chirurgie în acest fel reducând costurile asociate bolii, cu prețul unui risc ușor crescut de malignități, dar cu un risc serios de infecții oportunistice dintre care cele mai importante sunt infecția TBC și reactivarea unei hepatite B latente, patologii frecvent întâlnite în țările în dezvoltare. [156–158]

Nu există încă date comparative despre eficiența acestor agenți, trialurile clinice având design-uri diferite, iar compararea rezultatelor acestora putând duce la erori de interpretare. În orice caz, toți agenții biologici disponibili s-au dovedit superiori placebo pentru tratamentul acestor boli, iar lipsa de răspuns la un agent biologic poate fi contracarată cu înlocuirea cu alt agent biologic și posibilitatea obținerii unui răspuns după tratament cu acesta din urmă.

#### **1.6.6. Alte molecule**

În tratamentul acestor boli au fost întrebuințate și alte molecule cu mecanisme de acțiune diferite cum ar fi antibioticele din clasa fluorochinolonelor și Metronidazolul, în special pentru complicațiile perianale asociate bolii Crohn unde, deși nu există trialuri randomizate, s-a observat o eficiență superioară în inducerea vindecării în special în asociere cu Infliximab. [159] Referitor la colita ulcerativă, rolul antibioticelor este limitat la colitele fulminante pentru profilaxia complicațiilor secundare perforației digestive și în cazul pouchitei unde antibioticele sunt prima linie de tratament.

În practica clinică au intrat recent și alți agenți biologici ce țintesc alte molecule implicate în propagarea inflamației care sunt încă indisponibili pe piața din România cum sunt Vedolizumab – anticorp monoclonal orientat împotriva unei integrine, și Ustekinumab – anticorp monoclonal orientat împotriva fracțiunii p40 din interleukina-12(IL-12) și interleukina-23(IL-23). Multe alte molecule biologice și non-biologice se află în trialuri clinice în acest moment.

Despre probiotice nu există date consistente în literatură cu excepția VSL#3, care este o combinație de opt tulpini probiotice și care poate induce și menține remisiunea în colita ulcerativă forma ușoară cu aceeași eficacitate ca și derivații de 5-ASA. De asemenea, este util în tratamentul pouchitei cronice refractare sau dependente de antibiotice. [160]

Nu în ultimul rând, trebuie menționate tratamentele ce țintesc motilitatea la acești pacienți cum este Loperamidul, care trebuie folosit cu atenție, putând oferi o ameliorare simptomatică semnificativă și colestiramina la cei cu diaree coleretică indusă de rezecția ileală extensivă, tratamentele antialgice și antispastice, suplimentarea vitaminei B12 la cei cu deficit, suplimentarea vitaminei D la cei cu deficit și la cei cu tratament cortizonic pe perioada îndelungată, și tratamentul anemiei feriprive cu produși de fier parenteral datorită intoleranței digestive frecvente indusă de produșii de fier per os.

#### **1.6.7. Chirurgia în bolile inflamatorii intestinale**

Pentru boala Crohn este cunoscut faptul că 70-75% din pacienți vor necesita o intervenție chirurgicală în evoluția bolii fie pentru pierderea răspunsului la tratament biologic, fie pentru a corecta niște complicații deja existente și ireversibile sub tratament medical. De altfel, chirurgia ar trebui considerată o variantă de tratament la pacienții cu boală Crohn ileală localizată. Totuși, cunoscut fiind faptul că boala Crohn recidivează postoperator, chirurgia nu reprezintă niciodată o variantă curativă, iar pacienții necesită întotdeauna postoperator tratament de profilaxie a recurenței bolii la nivel anastomotic. Din punct de vedere tehnic, se recomandă abordul laparoscopic datorită morbidității postoperatorii reduse precum și a restrângerii perioadei de convalescență. Indicațiile chirurgicale în boala Crohn sunt drenajele abceselor, rezecțiile segmentare, stricturoplastiile și ileo/colostomele de diversie temporare pentru tratamentul afectării perianale severe non-responsive la tratament. [147,161,162]

Pentru colita ulcerativă, necesarul de chirurgie este mai restrâns, în jur de 25-30% din pacienți necesitând acest tip de tratament. Indicațiile, de asemenea, sunt mai puține fiind reprezentate de boala non-responsivă la tratament și de prezența displaziei sau cancerului pe biopsiile prelevate în cursul colonoscopiilor de screening. Din punct de vedere al opțiunilor de tratament chirurgical se poate recurge la proctocolectomie totală restaurativă cu rezervor și anastomoza pouch-anală, proctocolectomie totală cu ileostomă permanentă și, mai rar, la pacienții vârstnici sau cu comorbidități severe, rezecții segmentare pentru displazie sau cancer.

## <span id="page-44-0"></span>**2. Markeri biologici de activitate în bolile inflamatorii intestinale**

Markerii biologici de inflamație au fost studiați și în bolile inflamatorii intestinale cu scopul, pe de o parte, de a evalua activitatea bolii și severitatea puseului de activitate, iar pe de altă parte, de a prezice recăderile de boala în timpul perioadelor de remisiune clinică. Se cunoaște deja faptul că în bolile inflamatorii intestinale se discută de remisiune pe mai multe planuri: clinică, biologică, endoscopică, histologică si chiar moleculară. Cu toate acestea, absența simptomatologiei și, în speță, scoruri clinice de activitate reduse, nu se corelează întotdeauna cu aspectul endoscopic sau histologic. Pe de altă parte, endoscopia însoțită de biopsii ca și metodă de evaluare a remisiunii reprezintă o investigație invazivă deseori nedorită de pacienți. În acest context, s-a încercat identificarea unor markeri biologici care să se coreleze cu statusul inflamator al pacientului, care să poate fi larg disponibili si, preferabil, cu costuri reduse.[163]

#### <span id="page-44-1"></span>**2.1. Markeri serologici**

#### **2.1.1. Reactanți de fază acută**

#### **2.1.1.1. Viteza de sedimentare a eritrocitelor**

Viteza de sedimentare a eritrocitelor reprezintă o măsură indirecta a expresiei cantitative a proteinelor de fază acută, fiind influențată de morfologia eritrocitară si de constituenții plasmatici precum imunoglobulinele. Datorită fluctuațiilor cantitative ale diferitelor proteine la nivel serologic la pacienții cu boli inflamatorii intestinale, unele din aceste proteine având un timp de înjumătățire mai lung, viteza de sedimentare a proteinelor se poate menține mai mult timp la valori crescute chiar în condițiile unei evoluții clinice bune evidente si rapide, acest lucru făcând inutilă utilizarea acestui marker de inflamație pentru urmărirea evoluției sub tratament. În ceea ce privește utilitatea acestui marker in bolile inflamatorii intestinale, s-a observat o corelație cu severitatea bolii în colita ulcerativă atunci când evaluarea a fost efectuată complet cu ajutorul scorurilor clinice si endoscopice. În boala Crohn s-a observat, de asemenea, o asociere cu activitatea bolii preponderent în afectarea colonică. [163–165]

#### **2.1.1.2. Orosomucoid**

Orosomucoidul (α1 glicoproteina acidă) reprezintă un alt reactant de fază acută, sintetizat de asemenea la nivel hepatic ca răspuns la inflamație sau infecție, având un rol imunomodulator probabil. S-a observat o corelație între nivelurile circulante de orosomucoid si scorurile clinice de activitate folosite pentru evaluarea puseelor de boală inflamatorie intestinală, însă din cauză duratei de viață de aprox. 5 zile a acestei proteine, ea nu este utilă în supravegherea evoluției bolii sub tratament.[166,167]

#### **2.1.1.3. Proteina C reactivă**

Proteina C reactivă reprezintă un alt reactant de fază acută sintetizat de asemenea la nivel hepatic secundar stimulului indus de interleukinele(IL)-6 și 1β și de TNF-α provenite de la situsul inflamației. Sinteza hepatică de proteină C reactivă este singurul determinant al valorilor serice ale acestei proteine, valori scăzute fiind întălnite în consecință în insuficiența hepatică. Ca răspuns la stimulul inflamator, sinteză hepatică de proteină C reactivă este inițiată rapid iar, odată cu eliminarea stimulului, se inregistrează o scădere rapidă a valorilor acestui marker datorită duratei de viață de aproximativ 19h, ceea ce face ca acesta să fie un marker util în supravegherea evoluției sindromului inflamator la interval de zile. Valorile serice ale proteinei C reactive se corelează cu activitatea bolii atât în boala Crohn cât și în colita ulcerativă cu observația că valorile medii întâlnite în boala Crohn sunt mai mari decât cele din colita ulcerativă. Un studiu recent a demonstrat asociere semnificativă a valorilor serice ale proteinei C reactive cu activitatea clinică moderat-severă in boala Crohn pe baza scorurilor clinice, cu prezența leziunilor endoscopice la ileo-colonoscopie și cu severitatea inflamației din punct de vedere histologic, dar nu s-a observat corelație cu modificările parietale observate prin mijloace imagistice la pacienții cu afectare de intestin subțire. Aceeași corelație redusă între proteina C reactivă și activitatea bolii a fost confirmată și de Florin TH et al. Care au observat valori scăzute ale proteinei C reactive la pacienții cu boală ileală exclusivă probabil datorită faptului că acești pacienți prezintă deseori și denutriție care ar putea explica sinteza hepatică redusă a markerului. În colita ulcerativă, titrul seric crescut al proteinei C reactive se asociază cu activitate clinică severă a bolii, cu prezența leziunilor la colonoscopie dar nu și cu severitatea histologică a inflamației. Totuși, într-un scor compozit conținând numărul de scaune in ziua 3 de la inițierea terapiei cortizonice, proteina C reactivă cu valori mai mari de 45mg/dl are rol predictiv pentru colectomie în colita acută severă. [163,165,168–170]

De asemenea, prin comparații cu alți markeri de activitate, s-a observat o bună corelație a proteinei C reactive cu scorul de activitate clinică a bolii Crohn (Crohn Disease Activity Index – CDAI) și cu markerii fecali de inflamație cum ar fi calprotectina fecală și excreția fecală a ganulocitelor marcate radioactiv. [171,172]

În ceea ce privește riscul de recădere și capacitatea de predicție a proteinei C reactive, datele provin din trialurile clinice ale moleculelor biologice care au urmărit acest parametru in evoluție, dar și din studiile thiopurinelor in bolile inflamatorii intestinale. Astfel, în două studii care au urmărit riscul de recădere după întreruperea thiopurinelor, proteina C reactivă cu valori crescute a fost identificată ca factor de risc independent pentru recădere clinică, lucru confirmat si de trialul STORI în care pacienți tratați cu terapie combinată cu agent biologic si thiopurinî au întrerupt agentul biologic și au continuat thiopurina.[173–175]

### **2.1.2. ANCA și ASCA**

Anticorpii anticitoplasma neutrofilică (ANCA) au fost pentru prima dată asociați cu colita ulcerativă în 1990. Fracțiunea perinucleară a acestor anticorpi a fost întalnită la 64% dintro cohortă de pacienți cu boală inflamatorie intestinală neclasificată la debut care ulterior au fost urmăriți prospectiv și care au dezvoltat în evoluție colită ulcerativă. Similar, Dotan și colaboratorii au analizat 152 pacienți cu colită ulcerativă, 54 cu boală Crohn și 60 cu boală inflamatorie neclasificată, raportând o specificitate pentru diagnosticul de colită ulcerativă de 96.3% și o sensibilitate de 43.3% față de grupul control. [176–178]

Anticorpii antiSacharomyces cerevisiae (ASCA) reprezintă alături de ANCA cei mai vechi și totodată cei mai bine caracterizați markeri serologici de diagnostic, ASCA fiind asociat bolii Crohn, iar ANCA, colitei ulcerative.[176,179,180]

#### **2.1.3. Alți markeri**

Atât leucocitoza cât și trombocitoza ca markeri de activitate în bolile inflamatorii intestinale s-au dovedit inutili datorita multiplelor interferențe din practica zilnică ce pot modifica valorile acestor parametrii fără legătură cu boala inflamatorie. De exemplu, leucocitoza poate fi secundară tratamentului corticoid sistemic precum și unui abces, pe când trombocitoza poate fi secundară unei anemii prin deficit de fier ca și epifenomen[31,32].

#### **2.1.4. Citokinele proinflamatorii**

#### **2.1.4.1. TNFα și receptorul solubil al TNFα**

Factorul de necroză tumorală alfa este o citokină proinflamatorie produsă de macrofagele si monocitele activate in contextul procesului inflamator. Deși s-au observat niveluri serice crescute ale acestei proteine la pacienții cu boli inflamatorii intestinale, totuși această observație a fost inconstantă, motiv pentru care TNFα este folosit ca marker de activitate a bolii în practica clinică curentă. Același lucru se poate spune si despre nivelurile de TNFα din materiile fecale sau despre nivelurile serice ale receptorului solubil al TNFα. Datele existente în literature despre utilitatea TNFα ca marker de activitate in bolile inflamatorii intestinale nu recomandă această proteină ca țintă de interes pentru cercetări ulterioare. [181–186]

## **2.1.4.2. Interleukinele, receptorii interleukinelor și antagoniștii receptorilor de interleukine**

*Interleukina-1(IL-1)* este cunoscută pentru rolul proinflamator efectiv din cascada inflamației alături de antagonistul receptorului său (IL-1RA), raportul dintre cele două molecule IL-1RA/IL-1 fiind corelat invers proporțional cu activitatea bolii inflamatorii intestinale. [187,188]

*Receptorul interleukinei-2(IL-2R)* se găsește la nivelul celulelor T activate circulante împreună cu IL-2 iar, datorită stabilității superioare față de cea a ligandului său, poate fi mai ușor cuantificată la nivel seric, fiind totodată si un marker mai fiabil al severității procesului inflamator. IL-2R este format din trei subunități care se comportă diferit în raport cu inflamația din boala Crohn si colita ulcerativă, doar nivelul seric al receptorului alfa fiind corelat cu severitatea activității inflamatorii. [189,190]

*Interleukina-6(IL-6)* este o moleculă cu efect potențial dual fiind capabilă de a exercită atât efecte proinflamatorii cât și efecte antiinflamatorii. Titrul seric al acestei interleukine a fost demonstrat a se asocia cu inflamația din boala Crohn dar nu și cu cea din colita ulcerativă.[83]

*Interleukina-10(IL-10)* se referă, de fapt, la o familie de interleukine (IL-10, IL-19, IL-20, IL-22, IL-24, IL-26) care au fost pentru prima dată identificate in 2001, fiind implicate in menținerea integrității homeostaziei barierei mucozale prin promovarea răspunsului imun innăscut la nivel epitelial cu scopul de a limita injuria cauzată de agenți infectioși de tip bacterian sau viral. Totodată, aceeași familie de citokine intervine și în procesul de vindecare prin reparare tisulară ce urmează injuriei inflamatorii. Rolul major antiinflamator al familiei IL-10 a fost demonstrat în studiile murine cu animale knock-out pentru IL-10 care dezvoltă colită spontan datorită absenței căii de semnalizare dependentă de IL-10.[191–193]

*Interleukina-19(IL-19)* este un membru al familiei IL-10, fiind exprimată de keratinocite, celule epiteliale, monocite și limfocite B, și este indusă de lipopolizarid (LPS), IL-6 si TNFα. Azuma și colaboratorii au demonstrat cu IL-19 intervine cu rol regulator atât în inflamațiile acute cât și în cele cronice și induce vindecarea mucoasei pe un model murin de colită. [194]

*Interleukina-22(IL-22)* este un alt membru al familiei IL-10, fiind o proteină derivată din limfocitele T. Sugimoto et al. au observat că inducerea expresiei genei IL-22 a dus la ameliorarea procesului inflamator la modele murine de colită indusă prin administrarea de dextran – sulfat de sodiu. Datele din literatură sugerează un rol al genei IL-22 în patogenia colitei ulcerative, mecanismul postulat fiind acela al alterării mecanismelor de barieră mucozală prin reducerea sintezei de mucus [195,196]

#### <span id="page-48-0"></span>**2.2. Markeri fecali**

Biomarkerii fecali – calprotectina fecală și lactoferina, au apărut ca răspuns la necesitatea identificării de markeri pentru activitatea inflamatorie intestinală superiori în termeni de sensibilitate și specificitate celor serologici evitând totuși invazivitatea investigațiilor endoscopice. Acești biomarkeri s-au dezvoltat inițial ca unealtă de diagnostic diferențial între bolile inflamatorii intestinale și sindromul de intestin iritabil pentru a diferenția pacienții care ar putea beneficia din punct de vedere diagnostic de pe urma colonoscopiei, utilitatea lor fiind ulterior extinsă pe baza observațiilor care au arătat valori diferite ale biomarkerilor fecali în funcție de caracteristicile fenotipice ale bolii (localizare, pattern evolutiv), de statusul de activitate endoscopică, putând astfel servi la evaluarea non-invazivă a răspunsului la tratament și, conform datelor mai recente, putând prezice recăderile clinice oferind astfel timp pentru intervenție terapeutică precoce. Totuși, acești markeri au și niște limitări, valoarea acestora fiind influențată de consumul de antiinflamatoare non-steroidiene, infecții gastrointestinale, alergii alimentare, consumul de inhibitori de pompă de protoni. [197,198]

*Calprotectina fecală* este o proteină fixatoare de calciu și zinc localizată în citosolul neutrofilelor și macrofagelor de la nivelul epiteliului intestinal, ce se elimină la nivelul lumenului odată cu procesul de apoptoză a acestora. Nivelele acestei proteine pot fi evaluate cu două tipuri de teste – Enzyme-Linked Immunosorbant Assay și dispozitive de detecție rapidă, într-un mod simplu și neinvaziv. [197]

*Lactoferina fecală* este o glicoproteină fixatoare de fier secretată de celulele epiteliale glandulare fiind regăsită la nivelul straturilor de mucus de pe diferite mucoase. Are rol antimicrobian prin sechestrarea fierului, limitând disponibilitatea acestui element necesar metabolismului energetic bacterian. Este, totodată, o componentă majoră a neutrofilelor fiind depozitată la nivelul granulelor acestora, astfel valorile crescute detectate fiind un marker indirect al activării neutrofilelor. [198]

*Testul imunochimic fecal(FIT)* detectează nivelurile de hemoglobină fecală prin anticorpi direcționați împotriva hemoglobinei umane. Poate detecta pierderi oculte de sânge la nivel fecal, fenomen întâlnit frecvent în colita ulcerativă. De altfel, au fost stabilite și valori cutoff pentru rezultate negative la 100ng/ml, cu sensibilitate de aprox. 90% și specificitate de aprox. 70% pentru detecția vindecării mucozale definite ca scor Mayo endoscopic 0. Acest test pare a avea câteva avantaje asupra calprotectinei fecale, fiind mai ușor de efectuat, mai ieftin, cu o valoare prag mai stabilă, dar are și dezavantajul major de a nu se corela cu activitatea inflamatorie din boala Crohn. [199,200]

## <span id="page-50-0"></span>**3. Remisiunea histologică în bolile inflamatorii intestinale**

Evoluția moleculelor utilizate în tratamentul bolilor inflamatorii de-a lungul timpului a dus la stabilirea de noi ținte terapeutice pornind de la ameliorarea simptomatică, continuând cu normalizarea probelor inflamatorii și terminând cu vindecarea mucozală care reprezintă la momentul actual standardul atât în practica clinică cât și în trialurile clinice.[201–206]

Vindecarea mucozală a fost definitită ca dispariția inflamației vizibile în timpul endoscopiei și a ulcerațiilor mucozale, fiind asociată cu perioade prelungite de remisiune clinică și cu risc scăzut de spitalizări, și colectomie în cazul colitei ulcerative. Cu toate acestea, nu există suficiente date în literatură privind utilitatea suplimentară a vindecării mucozale la nivel microscopic în ceea ce privește evoluția pe termen lung a bolilor inflamatorii intestinale, motiv pentru care s-a ridicat întrebarea dacă există vreun interes în introducerea acestui parametru pentru evaluarea diferitelor molecule de tratament. [207–214]

Vindecarea endoscopică mucozală nu reflectă întotdeauna absența inflamației la nivel microscopic, aceasta din urmă fiind dovedită a se asocia, cel puțin pentru colita ulcerativă, cu un risc crescut de recădere, spitalizări cauzate de boală, colectomie și cancer colo-rectal. Totuși, la nivel intuitiv, acest parametru de eficiență ar putea fi util, plecând de la datele publicate de Sydney Truelove în urma cu aproximativ 50 ani, care a utilizat aceasta ținta de eficiență terapeutică pentru prima dată în istoria bolilor inflamatorii când a demonstrat că efectul benefic al sulfasalazinei este datorat acidului 5-aminosalicilic și nu sulfapiridinei, diferențiind astfel cele două componente și contribuind astfel la dezvoltarea ulterioară a derivaților de acid 5 aminosalicilic ca și molecule de tratament în colita ulcerativă. [215,216,225,226,217–224]

#### <span id="page-50-1"></span>**3.1.Definirea vindecării histologice în bolile inflamatorii intestinale**

Până în prezent nu există o definiție unanim acceptată a remisiunii histologice pentru niciuna din cele două boli inflamatorii intestinale, termenul de vindecare mucozală fiind deocamdată rezervat criteriilor endoscopice de absență a leziunilor, fără a face referire la tipul celulelor prezente în mucoasă, numărul sau proporția lor. În colita ulcerativă au fost descrise mai multe scoruri histologice de activitate și, ca și corolar, aceasta a dus la definiții variind de la inflamație reziduală cu persistența modificărilor arhitecturale până la normalizarea mucoasei colonice din punct de vedere histologic, având totuși un numitor comun reprezentat de absența infiltratului inflamator acut cu polimorfonucleare neutrofile. [201,227–232]

Pentru boala Crohn, Global Histologic Disease Activity Score(GHAS) reprezintă singura unealtă utilă în evaluarea activității histologice a bolii, dar nu a fost validat pe loturi mari de pacienți.

De altfel, o opinie a unui panel de experți publicată în 2009 ce a discutat țintele terapeutice în trialurile clinice din bolile inflamatorii intestinale nu a notat recomandări pentru scoruri histologice ale remisiunii. [216,220,241,242,233–240]

Ultimul review pe tema rolului remisiunii histologice in bolile inflamatorii intestinale publicat de Bryant et al., plecând de la datele amintite mai sus, propune ca țintă terapeutică histologică atât în boala Crohn cât și în colita ulcerativă: inducerea dispariției neutrofilelor atât la nivelul criptelor cât și la nivelul laminei propria, dispariția plasmocitozei bazale, reducerea celularității laminei propria la normal și reducerea numărului eosinofilelor din lamina propria la normal. [214]

#### <span id="page-51-0"></span>**3.2.Valoarea prognostică a remisiunii histologice in bolile inflamatorii intestinale**

Studiile princeps care au vizat pacienți cu colită ulcerativă efectuate de Wright și Truelove au propus vindecarea histologică drept un predictor superior aspectului endoscopic pentru evaluarea riscului de recăderi ale bolii, aspect confirmat în anii ce au urmat de multiple alte echipe.

Riley et al. au demonstrat că persistența inflamației la nivel histologic prezice recăderea clinică la 12 luni de urmărire superior aspectului endoscopic de vindecare mucozală – mucoasă normală sau eritem – la intrarea în studiu. Ratele de recădere au fost mai mari la pacienții care prezentau: infiltrat inflamator acut, abcese criptice, depleție de mucus si epiteliu ulcerat. Bitton și colaboratorii au identificat ca unic predictor de recădere la pacienții cu colită ulcerativă în remisiune clinico-endoscopică prezența plasmocitozei bazale, indiferent de terapia de menținere a remisiunii utilizată. Azad et al. au descris asocierea dintre numărul crescut de neutrofile si eozinofile în lamina propria și riscul crescut de recădere la pacienți cu colita ulcerativă în remisiune endoscopică în timp ce Bessissow et al. au observat corelația dintre scorul Geboes>3.1 (prezența abcesului criptic plus număr crescut de neutrofile și eosinofile în lamina propria) și riscul crescut de recădere clinică pe baza scorului clinic Mayo care a suferit modificări de la 0 la mai mult de 3, confirmând totodată separat de acest scor și utilitatea prezenței plasmocitozei bazale (care nu face parte din scor) ca factor predictiv de recădere. Mai mult, prezența inflamației la nivel histologic (valori mai mari ale scorurilor de activitate histologică) reprezintă un predictor pentru necesitatea colectomiei la acești pacienți, iar remisiunea histologică se corelează cu scăderea riscului de cancer colo-rectal în această populație. [216,218,220–224,241]

În ceea ce privește boala Crohn, a fost un singur studiu care a analizat utilitatea scorului de activitate histologică la acești pacienți care nu a demonstrat asocieri semnificativ statistice cu riscul de recădere, riscul de formare de stricturi asociate bolii sau riscul de necesar chirurgical. Totuși, aceste date necesită interpretare atentă deoarece există bias-ul legat de faptul că inflamația în boala Crohn este neuniform distribuită. [243]

#### <span id="page-52-0"></span>**3.3.Discuții și direcții de cercetare**

Conceptul de vindecare histologică a apărut ca urmare a observațiilor că persistența inflamației la nivel microscopic predispune la recăderi mai frecvente, distrucție progresivă a peretelui intestinal și dizabilitate accentuată prin creșterea riscului de spitalizare, colectomie și cancer colo-rectal. Se teoretizează deocamdată că tratatamentul eficient și la nivel cât mai profund al inflamației ar putea preveni dezvoltarea complicațiilor legate de boală și oferi perioade mai prelungite de remisiune pacienților prin analogie cu alte boli cu mecanism imun cum ar fi poliartrita reumatoidă.[244,245]

Vindecarea histologică nu reprezintă încă o țintă terapeutică nici în trialurile clinice și nici în practica clinică. De altfel, nici vindecarea endoscopică nu este unanim utilizată ca deziderat final al tratamentului în bolile inflamatorii intestinale. Totuși cele două noțiuni sunt diferite din punct de vedere al profunzimii, datele sugerând faptul că remiterea inflamației microscopice ar putea fi de valoare suplimentară în ceea ce privește evoluția acestor boli pe termen lung și limitarea complicațiilor legate de boală. De aceea este nevoie de standardizarea scorurilor de evaluare histologică în bolile inflamatorii intestinale făcând aceste scoruri ușor reproductibile și, ulterior, validarea acestora în studii prospective.[214]

Chiar dacă remisiunea histologică poate părea, la început, un deziderat greu de atins, necesitatea modificării tratamentelor cu scopul de atinge aceasta țintă necesită menținerea totuși a unor reguli de bun simț medical și evitarea măsurilor extreme. De exemplu, a iniția tratament biologic la un pacient în remisiune clinico-endoscopică doar pentru a obține dispariția unui abces criptic reprezintă o atitudine extremistă și momentan nesusținută de suficiente date științifice. Mai degrabă, aspectul histologic ar putea asista decizia clinică de reducere a dozelor de tratament sau de dezescaladare între diferitele molecule. De asemenea, prezența inflamației reziduale la un pacient aflat în remisiune clinico-endoscopică sub un anumit tratament (moleculă și doză) ar putea oferi indicii asupra riscului de recădere crescut în caz de dezescaladare moleculă/scădere doză.

Vindecarea histologică rămâne deocamdată departe de gândirea tradițională a gastroenterologilor implicați în dezvoltarea moleculelor utilizate în tratamentul acestor boli, lucru evidențiat de altfel și în design-ul trial-urilor clinice. Totuși, autoritățile regulatoare în materie de medicamente, cum ar fi FDA (Food and Drug Administration), ar putea reprezenta catalizatorul necesar pentru această schimbare de paradigmă prin criteriile impuse în procesul de evaluare al diferitelor molecule. [214]

## <span id="page-54-0"></span>**4. Polimorfismele genei TNF-α**

Tumor necrosis factor (TNF) a fost inițial descris ca fiind implicat în inducerea morții celulare programate. Actualmente, se cunoaște faptul că această moleculă are multiple implicații fiziopatologice la nivelul reglării mai multor procese celulare cum ar fi proliferarea, diferențierea, maturarea celulară, dar și în răspunsul imun. [246]

Am demonstrat mai sus, pe baza a multiple studii din literatură, că patogeneza bolilor inflamatorii rămâne încă neclară, fiind probabil multifactorială bazată pe relația dintre factorii de mediu și gazda susceptibilă din punct de vedere genetic. Descoperirea recentă a polimorfismelor genei TNFα a oferit noi idei pentru înțelegerea predispoziției genetice pentru a dezvolta astfel de boli.

Gena TNF este localizată pe cromozomul 6p21.3 cuprins în zona ce codifică complexul major de histocompatibilitate (MHC)(figura ). Se regăsește în așa numita regiune a clasei I, între genele ce codează moleculele antigenice de suprafața ale celulelor ce aparțin clasei a II a de antigene leucocitare umane (HLA – DP, DQ și DR), și antigenele aparținând MHC de clasă I (HLA-A, B, C). Regiunea marginala 5' conține multiple situsuri cu potențial reglator care sunt implicate în răspunsul inflamator la diferiși stimuli. [247]

Figura 1.4. Reprezentare schematică a genei TNF în cadrul genei MHC. Este indicată și poziția celor mai importante polimorfisme mononucleotidice (SNP)

Factorii genetici pot influența nivelul expresiei serice de TNFα atât în studii in vivo cât și in vivo, diferențele de expresie putând fi atribuite diferitelor SNP-uri la nivelul genei corespondente. Au fost descrise cel puțin 12 SNP-uri pentru gena TNF, unele dintre ele fiind implicate în rata de transcripție și producție a citokinei. [248,249]

Cel mai studiat SNP este -308G/A denumit și TNF 1/2 (rs1800629 [MAF: CEU 0.22 HCB 0.03, JPT 0.02, YRI 0.06]). [250] Prezența alelei mutante -308A a fost asociată cu producția crescută de TNFα atât în mod spontan cât și ca răspuns la diferiți stimuli. [251] Este posibil ca proteina care leagă preferențial -308A să fie un activator al transcripției, dar datele existente sunt insuficiente pentru o caracterizare completă a fenomenului. [248,252] Alela mutantă -308A este puternic asociată cu haplotipurile HLA – A1 – B8 și DR3 ale MHC care, la rândul lor, sunt asociate cu multiple boli autoimune prin producție crescută de TNFα.[253] Studiile in vivo au demonstrat o transcripție crescută a TNFα la indivizii purtători ai alelei - 308A comparativ cu alela -308G, totuși aceste observații au fost inconstante între studii, probabil diferitelor tipuri celulare si stimuli utilizate în aceste studii. [254–256]

Un alt SNP cu posibilă funcție de promovare transcripțională este -238G/A (rs361525 [MAF: CEU 0.07 HCB 0.04, JPT 0.00, YRI 0.01]) localizat la nivelul situsului de supresie a TNFα, dar și acesta a demonstrat funcții contradictorii. Unele lucrări științifice au demonstrat asocierea dintre prezența alelei mutante -238A și producția crescută de TNFα comparativ cu alela -238G dar, de asemenea, și aceste rezultate au fost inconstante în literatură. [252]

Un SNP mult mai rar întâlnit este -376G/A (rs1800750 [MAF: CEU 0.01 HCB 0.00, JPT 0.00, YRI 0.01]) care reprezintă un situs de legare pentru factorul transcripțional OCT-1, proces de legare ce nu se realizează în prezența alelei G. Pe de altă parte, prezența alelei mutante -376A a fost asociată cu producția crescută de TNFα cu 35% mai mult decât în cazul alelei G pe o linie celulară de monocite. [257,258]

Studiile ce au analizat SNP-urile -863C/A (rs1 800630 [MAF: CEU 0.16 HCB 0.18, JPT 0.14, YRI 0.12]) și -857C/T (rs1199724 [MAF: CEU 0.05 HCB 0.18, JPT 0.11, YRI 0.03]) au demostrat că prezența alelelor mutante A și T conferă o activitate promotorie si producție secundară crescute de TNFα. [250,259]

Multe alte SNP-uri în zona promotorie a genei TNF au fost analizate în literatură: +489, +386, -1301, -419, -376, -244, dar acestea sunt rar întâlnite mai ales în populația caucaziană, datele fiind extrem de succinte în literatură cu privire la rolul acestora. [250,253,259]

#### <span id="page-56-0"></span>**4.1. Reglarea biologică a producerii și funcției TNF-α**

Funcțiile biologice ale proteinei TNF-α sunt multiple și complexe, pe de o parte contribuind la rezistența la tratament a bolii, iar pe de altă parte cauzând complicații în evoluție. Rolul contradictoriu pe care îl joacă TNF-α în evoluția bolilor inflamatorii poate fi legat de polimorfismele existente la nivelul genei ce codifică sinteza citokinei. Este clar efectul benefic al acesteia în scenariul inflamațiilor acute, când prin activarea moleculelor de adeziune recrutează celule imune din circulație către locul incriminat în acest fel contribuind la apărarea imună la nivelul locului injuriei infecțioase. Totuși, expunerea cronică la această moleculă poate fi dăunătoare, ea fiind implicată în șocul septic cauzat de endotoxemia cauzată de diferite bacterii. [260]

Molecula de TNF- α însăși poate avea proprietăți reglatorii asupra sa, putând supresa sinteza prin legarea de receptorii de suprafața TNFR1 și TNFR2, lucru confirmat în studii murine cu modele manipulate genetic, deficiente în TNFR1 și TNFR2 producând substanțial mai puțină citokină circulantă. Proteina este sintetizată inițial ca o moleculă atașată membranei de 26kD din care se eliberează sub acțiunea unei enzime de clivaj intitulată TACE – TNF- α converting enzyme, moleculă ciruclantă activă de 17kD. Interesant este faptul că această enzimă de clivaj acționează și asupra TNFR2 în același fel, putând crește cantitatea acestuia circulantă, în acest fel adăugând un nou mecanism reglator la cel descris anterior prin faptul că nivelul e receptor circulant influențează efectul moleculei. [260]

Date experimentale sugerează importanța căilor lipooxigenazei și fosfolipazei A2 în procesul de activarea leucocitară și stimularea sintezei de TNF- α. Mecanismul reglator de supresie a expresiei pare a fi mai bine înțeles, observându-se o implicare a AMPc în acest proces, la rândul lui acesta fiind stimulat de prostaglandina E2. Proteinele de șoc termin par a fi și ele implicate în reglarea efectului TNF-α rpin sechestrarea moleculei, aspect observat în studii pe macrofage alveolare stimulate cu lipopolizaharid(LPS) bacterian.[260]

#### <span id="page-57-0"></span>**4.2. Polimorfismele genei TNF- α și sinteza citokinei TNF- α**

Mai multe SNP-uri au fost studiate la nivelul zonei promotoare pentru sinteza TNF-α ele fiind poziționate, raportat la situsul inițierii transcripției, −1031 (T→C), −863 (C→A), −857 (C→A), −851 (C→T), −419 (G→C), −376 (G→A), −308 (G→A), −238 (G→A), −162 (G→A), și −49 (G→A), multe dintre ele fiind însă rar întâlnite în populația caucaziană. Dintre toate, de departe cel mai studiat SNP este cel de la poziția -308, mutația la nivelul unei singure baze azotate la această poziție (inlocuirea guaninei cu adenozina) putând contribui la apariția unei alele care în stare homozogiotă a fost demonstrată a se asocia cu sinteză crescută de citokină atât in vitro cât și in vivo. [260]

#### <span id="page-57-1"></span>**4.3. Polimorfisme genetice și susceptibilitatea de boală inflamatorie digestivă**

Inflamația sistemică face parte din patogenia multor boli cu mecanism imun, dar dată fiind tema cercetării prezente, ne vom limita la discutarea implicațiilor acestor polimorfisme doar în patologia imun-mediată la nivel digestiv.

Există date deja în literatură legate de implicațiile alelei minore -308A în susceptibilitatea crescută de a dezvolta colangită sclerozantă primitivă și colangită biliară primitivă. De asemenea, pentru patologia tubului digestiv, s-au descris relații cu boala celiacă și boala Crohn, ultima având totuși putere statistică redusă. Prin constrast, se pare că prezența alelei minore reprezintă un factor de protecție în ceea ce privește dezvoltarea colitei ulcerative.[260]

## <span id="page-58-0"></span>**5. Expresia genică la nivel mucozal**

Așa cum s-a discutat mai sus, colita ulcerativă și boala Crohn reprezintă două boli inflamatorii intestinale cronice similare dar totuși diferite. Datorită complexității patogenice a celor două boli, studiile genetice și moleculare s-au concentrat pe analiza genelor diferitelor citokine implicate ăn procesul inflamator. Totuși, această abordare restrânsă a eșuat în a oferi explicațiile așteptate legate de implicarea diferitelor gene în patogenia bolii. În acest context, un studiu elegant al lui Lawrence et al. a analizat expresia genică globală la nivelul mucoasei colonice la pacienții cu boli inflamatorii intestinale comparativ cu subiecți sănătoși utilizând microprobe de acid dezoxiribonucleic(ADN), observând diferențe notabile care pot separa cele două boli ca entități moleculare diferite. Rezultatele acestui studiu au scos în evidență faptul că cele două boli prezintă multe trăsături comune dar au și câteva profile moleculare diferite. O altă observație a fost că există un număr egal de gene supraexprimate și, respectiv, supresate în cele două boli, sugerând că această expresie genică nu definește direct cele două boli, lucru confirmat și de faptul că nu a existat o anumită genă care să diferențieze prin expresia proprie cele două entități. Astfel, autorii au grupat genele diferențiat exprimate în clustere care au scos în evidență mai multe diferențe între cele două boli. [261]

În primul cluster, s-a observat o supraexpresie a genei HLA-II si a genelor imunoglobulinelor asociată cu colita ulcerativă. [261]

O altă diferență reprezentativă pentru colita ulcerativă comparativ cu boala Crohn a fost observată în clusterele II și III, punându-se în evidență o supraexpresie a genelor diferitelor citokine, chemokine și mediatori ai inflamației care reflectă, de fapt, un proces inflamator acut asociat colitei ulcerative prin intermediul genelor lipocalinelor (LCN2, HNL), sintetazei de oxid nitric, superoxid dismutazei, fosfolipazei A2, proteinei amiloidului seric A (SAA) și lizozimului (LYZ). [261]

În clusterul IV, rezervat genelor implicate în oncogeneză, oarecum așteptat, cunoscut fiind riscul de transformare malignă în colita ulcerativă, s-au observat diferențe notabile între cele două boli prin supraexpresia mai multor oncogene în colita ulcerativă comparativ cu boala Crohn, cum ar fi: DD96 cunoscută a fi asociată cu cancerul pulmonar, cancerul de sân și cancerul colorectal, MXI1 un supresor ale genei myc, DRA a cărei absențe este asociată cu proliferarea neoplazică a epiteliului criptelor glandulare. [262–264]

Alte diferențe notabile au fost observate la nivelul genelor ce codifică expresia matrixmetaloproteinazelor (MMP -1, -3, -9 și -12), factorul von Willebrand (vWF), fibronectina și colagenul. [261]

Pentru boala Crohn, o diferență notabilă a fost reprezentată de expresia mult crescută a genelor ce codifică defensinele (DEFA5 și DEFA6), peptide ce sunt implicate în răspunsul antimicrobian la nivel intestinal. [261]

În final, autorii studiului concluzionează că este imposibilă interpretarea unor date de o asemenea amploare, dar fără discuție că acestea servesc la diferențierea câtorva mecanisme fiziopatologice între cele două entități. Astfel, supraexpresia genelor HLA II sugerează mai degrabă o activare excesivă a sistemului imun intestinal decât un deficit în colita ulcerativă. În continuare, profilul expresiei genice în colita ulcerativă sugerează o proliferare celulară excesivă cu predispoziție spre transformare malignă. Pe de altă parte, supresia unor gene implicate în metabolismul celular proteic, lipidic și glucidic, precum și a câtorva gene implicate în transportul ionic transmembranar, sugerează o alterare importantă a homeostaziei celulare și un consum energetic major la nivelul mucoasei intestinale în colita ulcerativă. Această afectare extensivă a metabolismului celular la nivel intestinal susține ipoteze mai vechi legate de implicarea deficitului energetic al mucoasei colonice în patogeneza colitei ulcerative. [265,266]

Boala Crohn prezintă în mod notabil o supraexpresie a genelor defensinelor care, prin implicarea lor în apărarea mucozală împotriva diferiților patogeni luminali, asigură păstrarea integrității barierei mucozale. Aceste rezultate vin ca suport suplimentar pentru teoria conform căreia microflora intestinală joacă un rol pivotal în patogenia bolii Crohn. De altfel, defensinele au și rol chemotactic contribuind la recrutarea limfocitelor T la nivelul mucoasei în boala Crohn. [265,267]

Nu în ultimul rând, acest studiu oferă informații valoroase despre diferențele între mecanismele injuriei tisulare existente în cele două boli inflamatorii intestinale. Astfel, o posibilă explicație a faptului că în colita ulcerativă nu apar complicațiile fibrostenotice observate în boala Crohn, deși există o expresie crescută a genelor ce codează proteinele matrixului extracelular, ar putea fi legată de faptul că asociat acestora există și un turnover celular important ce nu permite depunerea de colagen la nivelul peretelui, spre deosebire de boala Crohn unde procesul de remodelare este mai accentuat pe fondul unei regenerări celulare cu ritm mai scăzut.

Până în prezent, există un singur studiu efectuat în România de Gologan et al. care a analizat prin metoda RT-MLPA (reverse transcriptase multiplex ligation-dependent probe amplification) care a analizat expresia unui set de 40 de gene ce codifică citokine, chemokine, receptori, molecule implicate în semnalizarea celulară și factori de transcripție în bolile inflamatorii intestinale. Rezultatele au pus în evidență o supraexpresie a IL-12p35 și IL-4 în boala Crohn comparativ cu colita ulcerativă, precum și o supraexpresie a SCYA-3, SCYA-4, IL-8 și GSTP1 în colita ulcerativă comparativ cu boala Crohn. [268]

Recent, un studiu efectuat de Velikova et al. a evaluat efectul diferitelor clase de molecule utilizate în tratamentul bolilor inflamatorii intestinale asupra expresiei genice la nivel mucozal observând profiluri diferite de expresie în funcție de molecula de tratament utilizată. Din păcate, în lotul studiat nu a fost niciun pacient cu tratament biologic, ci doar pacienți în tratament cu derivați de acid 5-aminosalicilic (5-ASA) sau imunosupresoare. Concluzia a fost că moleculele imunosupresoare sunt mai eficiente decât 5-ASA în supresia expresiei genelor implicate în procesul inflamator. [269]

## <span id="page-61-0"></span>**II. CONTRIBUȚII PERSONALE**

## <span id="page-62-0"></span>**6. Ipoteza de lucru și obiectivele generale ale lucrării**

Prezentul studiu a urmărit, pe de-o parte, evaluarea unui parametru simplu, larg disponibil, prezent pe buletinul de rezultat al unei hemoleucograme – RDW, ca marker de activitate non-invaziv în bolile inflamatorii intestinale, iar pe de altă parte pe niște analize de genetică și biologie moleculară cu scopul de a identifica corelații cu susceptibilitatea crescută de a dezvolta IBD, cu evoluția și prognosticul acestor boli, cu răspunsul la tratament și cu riscul de recădere. Niciunul din aceste cercetări nu a mai fost publicat anterior în literatură pe populația de pacienți cu IBD din România.

Prima ipoteză de lucru a fost că valoarea RDW crescut poate reprezenta un marker de activitate în boala Crohn, plecând de la premiza că fenomenul inflamator cronic interferă cu homeostazia fierului în organism, contribuind la apariția unei false feriprivii ce determină dezvoltarea anizocitozei. Obiectivul acestei cercetări a fost de a analiza corelațiile RDW cu diferitele stadii de activitate a bolii Crohn și diferențele existente la nivelul valorilor acestui parametru între sindromul de intestin iritabil și boala Crohn.

A doua ipoteză de lucru a fost reprezentată de posibila asociere între prezența alelelor minore ale SNP-urilor -308G/A și -238G/A și riscul de dezvoltare a bolilor inflamatorii intestinale precum și asocierea cu alte caracteristici fenotipice ale acestor boli sau cu răspunsul la tratament. Obiectivul a fost de a identifica dacă aceste SNP-uri pot prezice riscul de dezvoltare a bolilor inflamtorii intestinale.

A treia ipoteză de lucru a fost reprezentată de ideea că analiza expresiei genice la nivel mucozal poate identifica gene implicate în procesul inflamator local la pacienții cu boală activă ce pot deveni ținte terapeutice în viitor, ce pot servi drept substrat pentru dezvoltarea de probe biologice de tip fecal pentru evaluarea activității inflamatorii, ce pot identifica pacienții cu risc de recădere scăzut și care ar putea sa mențină un răspuns susținut și după întreruperea, chiar și temporară, a tratamentului biologic, cu implicații economice importante pentru societate.

Analiza statistică a datelor obținute a condus la concluzii interesante, unele publicate pentru prima dată în literatură, cu creșterea vizibilității literare a colectivului de cercetare. Astfel, RDW s-a dovedit util pentru diferențierea între boala Crohn și boli cu manifestări funcționale sugestive pentru aceasta, care alături de ceilalți markeri noninvazivi existenți poate contribui la selecționarea pacienților care efectuează colonoscopie, cu reducerea numărului de colonoscopii inutile. În ceea ce privește analiza genetică, polimorfismele genei TNF-α se corelează atât cu susceptibilitatea de a dezvolta boala Crohn, cât și cu riscul de a dezvolta manifestări extraintestinale asociate IBD în populația pacienților din România. Prin analiza expresiei genice la nivel mucozal am observat un fond de expresie diferit între subiecții sănătoși și țesutul aparent normal al pacienților cu IBD fapt ce ar putea sugera că la acești pacienți fenomenele inflamatorii la nivel molecular se declansează mult înaintea obiectivării leziunilor endoscopice. Mai mult, profilul de expresie diferă semnificativ între pacienții cu boală Crohn operați și neoperați sugerând existența unor alte căi de activare a inflamației după intervenții chirurgicale.

Rezultate din aceste cercetări doctorale au fost prezentate sub formă de comunicări orale și postere la congrese naționale și internaționale, și publicate în reviste indexate în baze de date internaționale.

Nu în ultimul rând, la realizarea acestui proiect au contribuit mai multe instituții, această lucrarea oferind posibilitatea unei colaborări instituționale între Departamentul de Gastroenterologie al Spitalului ELIAS unde îmi desfășor activitatea și Centrul de Diagnostic din cadrul Institutului de Morfopatologie "Victor Babeș" , Catedra de Fiziopatologie și Imunologie din cadrul Universității de Medicină și Farmacie "Carol Davila" și Institutul Național de Tranfuzii Sanguine "Prof. Dr. C. T. Nicolau".

## <span id="page-64-0"></span>**7. Red cell distribution width (RDW) – un nou marker biologic de activitate în bolile inflamatorii intestinale**

#### <span id="page-64-1"></span>**7.1. Introducere**

Bolile inflamatorii intestinale (IBD) sunt afecțiuni cronice inflamatorii de origine încă necunoscută, ce afectează diferite segmente ale tubului digestiv. Această familie de boli înglobează două mari entități – boala Crohn (CD) și colita ulcerativă (UC). Aceste boli se caracterizează prin perioade recurente de remisiune și exacerbări frecvente.

Boala Crohn rezultă din interacțiunea complexă între factori de mediu și substratul gentic al individului afectat, observându-se totuși o predominență a acestor boli în țările dezvoltate.[270]

S-a observat un gradient de prevalență nord-sud în interiorul Europei, cu o creștere a incidenței în țările din estul Europei înregistrată în ultimii ani. [271]

Pentru diagnosticul de boală și evaluarea severității bolii Crohn se utilizează markeri biologici non-invazivi, proceduri endoscopice (cum ar fi ileocolonoscopia) și tehnici imagistice – imagistica prin rezonanță magnetică (IRM) și tomografia computerizată (CT), pentru ambele utilizându-se protocoale specifice pentru fiecare segment de tub digestiv urmărit. Spre exemplu, enterografia CT sau IRM are cea mai mare acuratețe diagnostică pentru detectarea bolii Crohn limitate la intestinul subțire proximal de zona de diagnostic a ileocolonoscopiei, putând totodată să diagnosticheze și eventualele complicații extramurale, pe când videocapsula endoscopică rămâne rezervată pacienților cu suspiciune clinică de boală ridicată dar cu rezultate negative la investigațiile descrise mai sus. [270]

Totuși, datorită invazivității și costurilor asociate cu investigațiile endoscopice și, respectiv, cu investigațiile imagistice, au fost validați cațiva markeri de laborator utili în determinarea inflamației și activității bolii cum ar fi: proteina C reactivă (CRP), viteza de sedimentare a hematiilor (VSH), valoarea hemoglobinei (Hb), numărul de trombocite (PLT), împreună cu biomarkeri de generație mai nouă cum sunt: calprotectina fecală, factorul de creștere vascular și endotelial (VEGF), micro-ARN, factorul XIII, feritina si saturatia tranferinei, ANCA și ASCA, interleukinele serice și receptorii solubili ai acestora, dozarea serică a moleculelor de adeziune. [6,272–277]

În final, niciunul din aceste teste nu prezintă o sensibilitate sau specificitate suficientă pentru a putea fi utilizați individual, de obicei fiind necesară cumularea mai multor astfel de markeri pentru a crește sensibilitatea si specificitatea fiecăruia în ceea ce privește evaluarea activității inflamatorii in boala Crohn si colita ulcerativă. Aceste probleme au dus la necesitatea căutării de markeri ai inflamației ieftini si non-invazivi pentru monitorizarea activității acestor boli. Există deja in literatură cateva studii care au evaluat si demonstrat posibila utilitate a măsurării lățimii distribuției eritrocitare(RDW) ca si marker de diagnostic si monitorizarea a activității bolii in IBD. [5–8,278]

#### <span id="page-65-0"></span>**7.2. Materiale și metode**

#### **Selecția pacienților**

Prezentul proiect de cercetare s-a efectuat pe 2 loturi de subiecți : un lot de 51 de pacienți denumit grup control, diagnosticați cu sindrom de intestin iritabil, și un lot de 148 de pacienți cu boală Crohn, denumit grup de studiu, diagnosticul fiind susținut pe criterii clinice, endoscopice, imagistice și histologice. [24]

Actualul studiu a reprezentat o analiză de tip observațional analitic retrospectiv/descriptiv și a înrolat pacienți diagnosticați cu boală Crohn în Clinica de Gastroenterologie a Institutului Clinic Fundeni din București între anii 2008-2013, urmărind parametric clinici, biologici și endoscopici cu utilitate cunoscută în evaluarea activității bolii.

Subiecții din grupul control au fost evaluați clinic și biologic, adresându-se consultului pentru simptomatologie nespecifică sugerând o patologie funcțională. Acești pacienți nu prezentau anomalii biologice – fara inflamație sistemică, fără anemie, fără deficit de fier, și doar o parte din ei au beneficiat de examinare endoscopică – colonoscopie, ce nu a pus în evidență modificări macroscopice. Toți acești pacienți au fost diagnosticați cu sindrom de intestin iritabil. [24]

În ceea ce privește grupul de studiu, s-au utilizat mai mulți parametrii pentru evaluarea bolii Crohn. Scorul CDAI a fost întrebuințat la evaluarea activității bolii pe criterii clinice clasificând pacienții în 4 categorii: boală în remisiune, cu un scor CDAI<150, puseu ușor de activitate cu scor CDAI între 150 și 250, puseu moderat de activitate cu scor CDAI între 250-450, și puseu sever de activitate cu scor CDAI>450. Mai departe, boala Crohn a fost clasificată fenotipic în funcție de patternul evolutiv în formă inflamatorie, stenozantă și fistulizantă, și de extensia lezională în boală cu afectare ileală, colonică și ileo-colonică. S-a notat și prezența sau absența manifestărilor perianale și, respectiv, a celor extraintestinale, ca marker de încărcătură inflamatorie sistemică crescută. [24]

Toți pacienții înrolați în studiu au semnat consimțământul de participare.

Criteriile de includere în studiu:

- Prezența tuturor datelor necesare unui diagnostic cert de boală Crohn obligatoriu examen histologic cu trăsături sugestive de boală inflamatorie intestinală, și colonoscopie cu leziuni sugestive, date integrate în context clinic suportiv pentru diagnostic.
- Disponibilitatea în foaia de observație a pacienților a tuturor parametrilor evaluați.

Evaluarea activității pe criterii clinice s-a efectuat folosind scorul CDAI(Crohn Disease Activity Index, tabel II), fiind clasificată în 4 stadii: remisiune(scor CDAI<150), puseu ușor de activitate(scor CDAI=150-250), puseu moderat de activitate(scor CDAI=250- 450) și puseu sever de activitate(scor CDAI>450).

Definirea extensiei și patternului evolutiv al bolii s-a efectuat utilizând clasificarea Montreal unde L1=localizare ileală, L2=localizare colonică, iar L3= localizare ileo-colonică, iar B1=pattern inflamator, B2=pattern stenozant și B3=pattern fistulizant[279]

#### **Prelucrarea statistică a datelor**

Pentru analiza statistică a datelor s-a utilizat programul SPSS 20.0 pentru Windows.

Pentru cele două loturi studiate am considerat că înregistrările sunt independente dat fiind faptul că parametrii de evaluare provin de la pacienți diferiți, iar lotul inițial îndeplinește condițiile de randomizare impuse de metodele statistice utilizate.[24]

Pentru testarea semnificației statistice, se evaluează diferențele între ceea ce ne așteptăm, pe baza ipotezei noastre, și ceea ce observăm, dar numai în raport cu un criteriu, probabilitatea(p) ca aceste diferențe ar putea să fie întâmplătoare. Factorii întâmplători, sau aleși aleatoriu, sunt cei asociați cu modul în care au fost alese observațiile utilizate la testarea ipotezei.[24]

Pentru a testa semnificația statistică, avem două ipoteze: ipoteza nulă este adevărată și numai factori întâmplători pot da rezultate diferite de ipoteza emisă. Apoi obținem o distribuție a rezultatelor posibile, frecvența lor relativă de apariție și posibilitatea(probabilitatea) ca orice altă observație aparte să aibă loc. Valoarea p reprezintă rezultatul principal al unui test de semnificație statistică și ne permite să evaluăm importanța dovezilor împotriva ipotezei nule. Valoarea p, care are valori cuprinse între 0.00 și 1, face rezumatul dovezilor în datele despre ipoteza nulă. O valoare p mare, cum ar fi 0.54 sau 0.75, sugerează că datele observate nu ar fi neobișnuite dacă ipoteza nulă ar fi adevărată. O valoare p mică, precum 0.001, sugerează că aceste date ar fi neobișnuite dacă ipoteza nulă ar fi adevărată. Această furnizează dovezi puternice împotriva ipotezei nule. În astfel de cazuri, rezultatele pot fi declarate "semnificative la nivelul de 0.001, sugerând că a un rezultat de acest fel se poate obține numai odată din 1000 de cazuri**.**[24]

Pragul semnificației statistice p reprezintă riscul sau probabilitatea de a respinge ipoteza nulă atunci când aceasta este adevărată. În domeniul medicină, pragul semnificației are valoarea p = 0,05. Astfel, atunci când afirmăm că respingem ipoteza nulă ca fiind falsă, la pragul de p≤0,05 ne asumăm greșeala în mai puțin de 5% din cazuri.[24]

Pentru analiză am utilizat ca variabile parametrii biologici măsurabili (CRP, VSH, fibrinogen, hemoglobina, RDW-SD), iar în rest, datorită necesității surprinderii unor fenomene sau caracteristici calitative s-au introdus valori categoriale binare. La variabilele cu mai mult de două valori(stadiul bolii, formele de boală, etc), s-a luat în vedere și transformarea lor în variabile primare.[24]

Pentru parametrii sau variabilele utilizate în lucrarea de față au fost prezentate valorile extreme, media și deviația standard, coeficientul de variație, eroarea standard. De asemenea, am utilizat și teste nonparametrice precum testul T Student și testul Mann-Whitney U pentru a verifica existența posibilelor diferențe între două grupuri independente în ceea ce privește mediile unor parametrii cu și fără distribuție normală. Analiza varianței valorilor între cele două grupuri a fost realizată prin intermediul testului Kruskal-Wallis.[24]

Pentru a compara mediile am utilizat **testul T al lui Student**. Acesta este un test parametric, utilizat în cazul datelor măsurabile rezultate din eșantioane mici și se aplică pentru compararea celor două eșantioane atunci când se cunosc media și abaterea standard.[24]

În cazul în care valoarea t calculată este mai mare sau egală cu valoarea t din tabelele teoretice, ipoteza nulă este respinsă ca fiind falsă și se admite ipoteza alternativă, prin aceasta afirmând faptul că mediile pe care le comparăm diferă statistic semnificativ la nivelul p≤0,05. Când valoarea t calculată este mai mică decât cea rezultată din tabele, atunci se respinge ipoteza alternativă ca fiind falsă și se admite ipoteza nulă conform căreia între mediile evaluate nu există diferențe semnificative.[24]

**Testul Chi pătrat** este un test neparametric și este util mai ales în cazul datelor nenumerice(nemăsurabile), ordinale și nominale, a căror distribuție nu poate fi determinată, cum e cazul datelor măsurabile cu distribuție necunoscută. Acest test este utilizat pentru a evalua asociația dintre două variabile. Principiul lui se bazează pe compararea frecvențelor absolute(numărul de apariții) rezultate din observații cu frecvențele absolute așteptate sau teoretice.[24]

După ce fost calculată valoarea Chi pătrat pe baza frecvențelor observate, aceasta este comparată cu valorile teoretice din tabelele statistice. În cazul în care valoarea Chi pătrat obținută este mai mare sau egală cu valoarea Chi pătrat din tabele, atunci se respinge ipoteza nulă și se acceptă ipoteza alternativă la nivelul pragului de semnificație statistică de p ≤ 0,05. Când valoarea Chi pătrat obținută este mai mică decât cea din tabele atunci se respinge ipoteza alternativă și se acceptă ipoteza nulă, afirmând că nu putem stabili nici o legătură semnificativă statistic între variabile.[24]

**Testul ANOVA**, sau analiza de varianță, este o tehnică parametrică, utilizată pentru a stabilit dacă mediile a două sau mai multe grupuri de date independente sunt diferite sau nu din punct de vedere statistic. Testul se utilizează pentru variabilele cantitative (măsurabile, discrete sau continue). În primul rând, pentru luarea deciziei, se calculează statistica F, aceasta fiind raportul dintre varianța între mediile grupurilor și varianța în interiorul grupurilor( eroarea datorată varianței interindividuale din interiorul fiecărui grup.[24]

În funcție de valorile observate se calculează valoarea F care apoi va fi comparată cu valorile critice din tabelele statistice teoretice, pentru un anumit număr de grade de libertate. În cazul în care valoarea F calculată este mai mare sau egală cu valoarea F din tabelele teoretice, ipoteza nulă se respinge ca fiind falsă și este admisă ipoteza alternativă, specificând că mediile grupurilor diferă semnificativ statistic cu o semnificație statistică de p≤ 0,05. Dacă valoarea F obținută este mai mică decât cea din tabele, atunci ipoteza alternativă este respinsă ca fiind falsă și se admite ipoteza nulă, care afirmă că între medii nu există diferențe semnificative statistic.[24]

În lucrarea de față, testul ANOVA a fost utilizat pentru a stabili diferențele de asociere a valorilor biologice și stadiul de activitate a bolii și patternul evolutiv al bolii. [24]

**Testul Mann-Whitney U** este echivalentul neparametric al testului T al lui Student și este utilizat pentru a compara diferențele între două grupuri independente atunci când variabila dependentă este ori ordinală ori un interval, în orice caz nu e normal distribuită. Testul are 4 ipoteze care trebuie îndeplinite: variabila dependentă trebuie să fie ordinală sau un interval; variabila independentă trebuie să fie constituită din două grupuri independente, categorizate; observațiile trebuie să fie independente, adică să nu existe nici o relație între observațiile din cadrul grupurilor sau între grupuri; variabilele evaluate nu trebuie să fie normal distribuite, iar ambele distribuții trebuie să aibă aceeași formă.[24]

**Testul Kruskal-Wallis** este un test neparametric echivalent cu ANOVA și o extensie a testului Mann-Whitey U care permite comparația a mai mult de două grupuri independente. E utilizat atunci când dorim să comparăm trei sau mai multe seturi de scoruri care provin de la grupuri diferite. Este cel mai adesea utilizat atunci când avem o variabilă nominală și o variabilă măsurabilă care nu îndeplinește condiția de normalitate a testului ANOVA. Kruska-Wallis nu face presupuneri legate de normalitate, deci nu are aceeași limite ca ANOVA, care atunci când datele sunt foarte departe de o distribuție normală poate da valori p inexacte. Testul se face pentru datele ordinale, astfel observațiile sunt convertite la ordinea lor din setul de date: cea mai mică valoare primește rangul 1, următoarea rangul 2 și așa maideparte.[24]

Curbele ROC (Receiver operating characteristic) sunt utilizate în medicină pentru a determina valoarea prag pentru un test de laborator (ex: valoarea prag de 4 ng/ml a fost găsită pentru testul PSA pentru cancerul de prostată, o valoare sub 4 e considerată normală și peste 4, anormală). Scopul analizei curbei ROC este de a determina această valoare prag.[24]

**Curba ROC** este un grafic pentru sensibilitate (axa y) și specificitate (axa x). O sensibilitate maximă corespunde unei valori y mari pe curba ROC. O specificitate mare corespunde unei valori x mici pe curbă. Astfel, o valoare prag inițială bună este acea valoare care corespunde punctului de pe curba ROC care e cel mai aproape de colțul din stânga sus a graficului ROC. Însă aceasta nu este întotdeauna valabilă, cum ar fi de exemplu în procedurile de screening în care e mai important să detectezi o valoare anormală, deci să ai sensibilitate maximă (valori fals negative cât mai puține), decât să ai o specificitate maximă. În aceste cazuri punctul de valoare prag cel mai bun de pe curba ROC se va muta de la colțul din stânga sus spre cel din dreapta sus.[24]

O măsură importantă a exactității testului clinic este zona de sub curba ROC. Dacă această zonă are valoarea egală cu 1.0 atunci curba e alcătuită din două linii drepte, una verticală de la 0,0 la 0.1 și următoarea orizontală de la 0.1 la 1.1. Un astfel de test ar avea o exactitate de 100% deoarece și sensibilitatea și specificitatea lui sunt la 100%, deci nu există rezultate fals pozitive sau fals negative. Pe de altă parte, un test care nu poate face diferența între normal și anormal corespunde unei curbe ROC care e o linie pe diagonală de la 0.0 la 1.1. Zona ROC pentru această linie este de 0.5. Zonele de sub curbele ROC au de obicei valori între 0.5 și 1.0.[24]

Curba poate fi utilizată pentru a compara două sau mai multe teste prin evaluarea și comparația statistică zonelor ROC pentru fiecare test. Testele pot fi corelate deoarece provin de la mai multe măsurători asupra aceluiași individ, sau nu pot fi corelate deoarece provin de la măsurători realizate pe indivizi diferiți.[24]

Corelația între variabile este o măsură a asociației dintre variabile. Cea mai utilizată metodă statistică de evaluare a corelațiilor este **corelația Pearson** (Pearson Product Moment Correlation). Ea arată relația liniară între două variabile. Este reprezentată de două litere: litera grecească ρ(rho) pentru o populație și litera "r" pentru un lot.[24]

Rezultatele au valori între –1 și 1. O valoare de –1 arată că este o corelație negativă (invers proporțională) perfectă între cele două variabile, pe când o valoare de 1 îndeamnă că există o corelație pozitivă (direct proporțională) perfectă între variabile. Un rezultat egal cu 0 înseamnă că nu există o relație liniară între cele două variabile. Foarte rar se va putea obține o corelație de 0, - 1, 1. De obicei rezultatul e între aceste valori. Cu cât valoarea r este mai aproape de zero, cu atât e mai mare variația punctelor de date în jurul liniei de relație perfectă. O corelație bună are valorile cuprinse între 0.5 și 1 sau –0.5 și –1; o corelație mediocră are valorile între 0.3 și 0.5, respectiv –0.3 și –0.5, iar o corelație slabă are valori între 0.1 și 0.3, sau –0.1 și –0.3.[24]

Punctul slab al corelației Pearson e că nu face diferența între variabilele dependente și cele independente, putând apare erori de corelație dacă variabilele nu sunt alese cu grijă.[24]

#### <span id="page-71-0"></span>**7.3. Rezultate**

#### **7.3.1. Date demografice și fenotipice**

Vârsta medie a pacienților cu boală Crohn este de 38.8+/- 6.458 ani, cu extreme între 20 de ani și 73 de ani. Datele demografice și fenotipice ale pacienților sunt prezentate în tabelul 7.1.

Tabel 7.1. Caracteristicile demografice și fenotipice ale loturilor studiate.

În lotul de studiu se observă o frecvență crescută a incidenței bolii Crohn la vârstele tinere, cea mai mare parte a pacienților fiind cuprinsă în decadele 2-3 de viață (31,8%), respective 3-4 (29,7%). Mai mult de jumătate din pacienții lotului studiat (61.5%, 91 de pacienți) s-au încadrat între 20 și 40 de ani. La celelalte grupe de vârstă se observă o descreștere progresivă a prevalenței pe măsura înaintării în vârstă, respectiv 15,5% în decada 4-5, 12,8% la 50-60 ani și 10,1% la >60 ani (Figura 7.1.).

Figura 7.1.: Distribuția pacienților în funcție de vârstă.

Comparativ cu lotul de studiu, în acest grup majoritatea pacienților se situează peste decada 5 de viață, distribuția pe decade de vârstă sub aceasta fiind uniformă, respectiv 9,8% în fiecare caz. (Figura 7.2.).

Figura 7.2. Categorii de vârstă în lotul de IBS

Distribuția pe sexe în lotul de studiu a fost aproximativ egală, cu un ușor trend către predominanța bolii la femei (52%, 79 cazuri), raportul bărbați-femei fiind de 0.87:1, comaprativ cu lotul control unde raportul bărbați-femei a fost de 1:3.

În lotul de studiu câte o treime din pacienți se aflau, respectiv, în remisiune sau prezentau puseu ușor sau moderat de activitate, cu doar 9 pacienți (6%) care prezentau puseu sever de boală.

Din punct de vedere al patternului evolutiv marea majoritate a pacienților au prezentat boală Crohn inflamatorie, localizarea cea mai frecventă fiind cea colonică.

*Manifestări perianale* precum fistule, abcese, fisuri anale, hemoroizi prolabați au fost întâlnite la mai puțin de 20% din cazuri.

Afectarea perianală a fost prezentă cel mai frecvent la pacienții cu boală severă, respectiv 33% din pacienții cu scor CDAI peste 450, la doar 9,75% din cei cu activitate moderată și la 18% din cei cu activitate ușoară. Totodată, 21% din pacienții aflați în remisiune prezentau leziuni perianale inactive (Figura 7.3.).

Figura 7.3.: Frecvența afectării perianale în funcție de stadiul bolii

*Manifestările extraintestinale* associate bolii Crohn sunt reprezentate de manifestările articulare (artrită, spondilită anchilozantă, sacroileită), cutanate (pyoderma gangrenosum, eritem nodos), ocular (uveită, episclerită), hepatobiliare (colangită sclerozantă primitivă), reno-urinare (amiloidoza renală, litiază oxalică, ureterohidrnoefroză).

Raportat la patternul bolii Crohn, 26,6% din pacienții cu manifestări extraintestinale prezentau boală Crohn inflamatorie, 43,5% pattern stenozant și 29% pattern fistulizant (Figura 7.4.).

Figura 7.4.: Frecvența manifestărilor extraintestinale în funcție de patternul bolii

În relație cu statusul de activitate a bolii prezența manifestărilor extraintestinale a fost observată la 16,7% aflați în remisiune clinică, la 40% din cei cu puseu ușor, la 31,7% din cei cu activitate clinică moderată și la 33,3% din pacienții cu boală severă. (Figura 7.5.).

Figura 7.5.: Frecvența manifestărilor extraintestinale în funcție de stadiul de activitate clinică al bolii

#### **7.3.2. Corelațiile RDW cu parametrii fenotipici și biologici**

*Anemia* a fost depistată la 32,4%(48 de pacienți) din cazuri, cu valori ale hemoglobinei variind între 12 si 6 g/dl, clasificată ca anemie ușoară(12-10 g/dl) în 61,4% dintre cei cu anemie și anemie moderată-severă (10-6 g/dl) în 38,6% dintre pacienții cu anemie. După cum se observă, anemia severă este rar întâlnită în grupul pacienților cu boală Crohn (Figura 7.6.).

Figura 7.6.: Severitatea anemiei

*Proteina C reactivă (CRP)* la pacienții din lotul de studiu a prezentat valori variind între 0(nedetectabilă)) și 259, media f i i n d de 23.24±43.72. Repartiția lotului de pacienți în funcție de valoarea CRP s-a făcut împărțind intervalele numerice în mai mic de 2mg/dl, între 2-10mg/dl, între 10-50mg/dl și peste 50mg/dl, fiind prezentată grafic în figura 20. Majoritatea pacienților, respectiv 68.2% (101 cazuri) au prezentat valori >2 mg/dl considerate patologice conform laboratorului. Dintre aceștia, cei mai mulți s-au încadrat în intervalul valori 2-50mg/dl, respectiv 33.8% pentru intervalul 2-10 mg/dl și 20.3 % pentru intervalul 10-50 mg/dl, existând totuși și pacienți cu valori de peste 50 mg/dl, respectiv 14.2%(21 de pacienți) (Tabel 7.2., Tabel 7.3., Figura 7.7).

Tabel 7.2.: Valorile CRP

Tabel 7.3.: Categoriile de valori ale CRP

Figura 7.7.: Distribuția lotului de studiu în funcție de valoarea CRP

*Viteza de sedimentare a hematiilor (VSH)* în lotul de studiu a variat între 2 mm/h și 130 mm/h, cu o medie de 32.17±18.86. Distribuția pacienților din acest lot în funcție de valoarea VSH este reprezentată grapfic în figura 6.8. Majoritatea pacienților au prezentat valori crescute ale acestui parametru, respectiv 83.1% (123 de pacienți), restul de 16,9% prezentând VSH în limite normale conform laboratorului. (Tabel 7.4. și 7.5., Figura 7.8.)

Tabel 7.6.: Categoriile de valori ale VSH

Figura 7.8.: Distribuția lotului în funcție de valorile ESR

În ceea ce privește *fibrinogenul*, acest parametru a prezentat valori variabile în intervalul 157-817.2mg/dl, media fiind de 412.2±139.14. 50% din pacienți au prezentat valori normale și 46.9% au prezentat valori crescute, cu o mică parte din pacienți, respectiv 3.1%(5 pacienți) prezentând valori sub limita inferioară a intervalului de referință oferit de laborator, fără a putea identifica o cauză pentru acest fenomen. Distribuția lotului în funcție de valorile fibrinogenemiei se regăsește în tabelul 7.7., tabelul 7.8 și figura 7.9.

Tabel 7.8.: Categoriile de valori ale fibrinogenului

Figura 7.9.: Distribuția lotului în funcție de valorile fibrinogenului seric

Analiza variației *red-cell distribution width(RDW)* în lotul de studiu s-a efectuat prin raportare la statusul de activitate a bolii. Astfel, pentru început, am împărțit lotul în pacienți aflați în remisiune și pacienți cu boală activă. Pacienții cu boală activă au reprezentat 68,24%(101 pacienți). Media valorilor pentru RDW la acești pacienți indifferent de stadiul de activitate a bolii – ușoară, moderată sau severă, a fost de 46fL. Valoare crescută a fost observată la 37.6% din pacienții cu boală activă, respectiv 38 de subiecți. (Tabel 7.9., Tabel 7.10)

Tabel 7.9.: Valorile RDW-SD la pacienții cu boală activă pe criterii clinice

Tabel 7.10.: Categoriile de valori ale RDW-SD la pacienții cu boală activă pe criterii clinice

Raportat la subgrupul pacienților cu boală Crohn activă, la pacienții aflați în remisiune, media RDW pentru a fost de 45.5. (Tabel 7.11.). Distribuția comparativă a subgrupurilor cu boală activă vs. remisiune în funcție de valorile RDW se regăsește în figura 7.10.

Tabel 7.11.: Categoriile de valori ale RDW-SD pentru lotul de studiu

Valoarea RDW în grupul de control a fost mai mică decât media din grupul de studiu, respectiv 42.51±3.114. (Tabel 7.12., Tabel 7.13.).

Tabel 7.13.: Categoriile de valori ale RDW-SD la lotul control

Figura 7.10.: Distribuția lotului de studiu pe subgrupuri de boală activă și remisiune în funcție de valoarea RDW

Pentru evaluarea asocierii dintre RDW și ceilalți markeri biochimici ai inflamației analizați, am folosit corelația Pearson. Cu excepția CRP, unde semnificația statistică a fost marginală (Pearson r = 0.15, p = 0.059), toți ceilalți parametrii evaluați s-au asociat semnificativ statistic cu valorile RDW, astfel că, pentru VSH s-a obținut Pearson

r =0.28, p=0.005, pentru fibrinogen s-a obținut Pearson r =0.23, p =0.002 iar pentru Hb s-a obținut r =-0.4, p<0.001(corelație invers proporțională cu RDW-SD) (Tabel 7.14.).

Tabel 7.14.: Corelațiile între RDW-SD și ceilalți markeri biologici analizați - preluat din Tieranu C, Gigea C. RDW as a novel marker of disease activity in Crohn's disease: testing a hypothesis in an IBD tertiary care center in Romania. Res Sci Today. 2014;Supplement:100–7.[24]

Afectarea perianală s-a notat la 26 (17.57%) de pacienți, media RDW-SD la acest subgroup fiind de 46.74±6,23 FL. Pentru restul pacienților, respectiv 122 de pacienți(82.43%), media RDW-SD a fost de 46.24±5,71 FL, fără a se înregistra diferențe semnificativ statistice. (F statistic = 1,43, p=0.023).

În acest subgrup de pacienți, doar o minoritate de 12 pacienți (23%) au prezentat valori crescute ale RDW-SD, cu o medie RDW-SD de 51,625. Nici în acest caz nu s-a obținut o corelație semnificativă statistică ( p=0.89) (Figura 7.11.).

Figura 7.11. Procentele de pacienți cu RDW-SD crescut în funcție de prezența afectării perianale

Anemia a fost clasificată în absentă pentru Hb>12 g/dl, anemie ușoară pentru Hb între 12-10 g/dl și anemie moderat-severă pentru Hb între 10-6 g/dl. Marea majoritate a pacienților din grupul de studiu nu au prezentat anemie, respectiv 104 (70.27%), valoarea medie a RDW-SD în acest subgrup fiind de 44.38±4.86 FL. La pacienții cu anemie, atât cei cu formă ușoară cu RDW mediu de 47.9±6.23 FL, cât și cei cu formă moderat-severă cu RDW mediu de 49.58±8.18 FL, s-a obținut o corelație semnificativ statistică cu valorile RDW (p=0.001, F statistic=7.22).

Creșteri peste normal ale RDW-SD au fost identificate la 32(30.77%) din pacienții fără anemie, media RDW-SD fiind de 50.15±3.4 FL, la 14(50.85%) din pacienții cu anemie ușoară, media RDW-SD fiind de 52.43±5 FL și la 7(41.18%) din pacienții cu anemie moderat-severă, media RDW-SD fiind de 56.3±6.42 FL, și de această dată corelația atingând semnificația statistică, cu o valoare p = 0.004, F statistic=6.22(figura 7.12).

Figura 7.12.: Procentele de pacienți cu RDW-SD crescut în funcție de prezența anemiei

Diferitele patternuri evolutive ale bolii Crohn nu au diferit notabil din punct de vedere al variației mediei RDW-SD, respectiv patternul inflamator l a 94(63.51%) de cazuri, cu o medie a RDW-SD de 45.17±5.92 FL, patternul stenozant la 23(15.54%) de cazuri, cu o medie a RDW-SD de 45.32±5.11 FL și patternul fistulizant cu o medie a RDW-SD de 46,65±5.97 FL, aceste valori nefiind semnificative din punct de vedere statistic, p = 0.46, F statistic=0.78 (Figura 7.13.)

Valori RDW-SD crescute s-au înregistrat la 30(31.91%) de subiecți cu pattern inflamator, cu o valoarea medie a RDW-SD de 51.91±5 FL, la 9(39.13%) din subiecți cu pattern stenozant, cu o valoare medie a RDW-SD de 50.24±2.73 FL și la 13(41.94%) subiecți cu pattern fistulizant, cu o valoare media a RDW- SD de 52.1±5.2 FL, fără a se atinge semnificația statistică, valoarea p = 0.61, F statistic = 0.5.(Tabel 7.15).

Figura 7.13.: Procentele de pacienți cu RDW-SD crescut în funcție de patternul evolutiv al bolii

Tabel 7.15: Valorile medii ale RDW-SD în funcție de fenotipul bolii Crohn

În funcție de extensia lezională, pacienții au fost grupați 3 categorii, cu afectare ileală, cu afectare colonică și afectare ileo-colonică. Nici aceste subgrupuri nu au prezentat variații notabile ale valorilor medii ale RDW-SD, aceasta fiind de 44.77±4.8 FL pentru localizarea ileală, de 45.83±6.4 FL pentru localizarea colonică și de 45.25±4.88 FL pentru localizarea ileo-colonică, fără a prezenta semnificație statistică, valoarea p fiind de 0.66, F statistic = 0.41. (figura 7.14.)

Extrăgând doar pacienții cu valori crescute ale RDW-SD, 7(23,33%) pacienți cu afectare ileală din cei cu boală ileală au avut RDW-SD ridicat, media de 51.6±5.09 FL, 35(39,77%) pacienți cu afectare colonică, cu o medie de 51.91±5.16 FL și 10(33.33%) pacienți cu boală localizată ileo-colonic, cu o media a RDW- SD de 50.86±2.54 FL, cu o valoare p=0.83, F statistic = 0.19, deci nesemnificativă.

Figura 7.14.: Procentele de pacienți cu RDW-SD crescut în funcție de localizarea bolii

Manifestările extraintestinale asociate bolii Crohn au fost raportate la 44(29.73) dintre pacienți, aceșstia prezentând o valoare medie a RDW-SD de 46.47±6 FL. Restul pacienților fără manifestări extraintestinale au prezentat o valoarea medie a RDW-SD a fost de 45.09±5.7 FL. Ipoteza nulă a fost valabilă, valoarea p fiind de 0.19, F statistic=1.74. (figura 7.15).

#### Figura 7.15.: Procentele de pacienți cu RDW-SD crescut în funcție de prezența manifestărilor extraintestinale

*Testul ANOVA* a fost utilizat pentru compararea valorilor medii ale RDW(FL) în cazul diferitelor stadii de severitate a bolii conform criteriilor clinice și pentru lotul control (Tabel 7.16.).

Valoarea RDW(FL)

Tabel 7.16: Mediile RDW-SD în funcție de severitatea puseului și lot control

Tabelul 7.18 prezintă rezultatele analizei ANOVA ce demonstrează o diferență cu semnificație statistică între valorile medii ale RDW în diferitele grupuri de mai sus, valoarea p fiind p<0.001.

Pentru o analiză mai amănunțită a semnificației diferențelor între grupuri, am utilizat *testul post-hoc al lui Tukey* (Tabelul 7.17) care a evidențiat diferențe semnificative statistic între lotul martor și subgrupurile cu puseu moderat și sever de boală, precum și între subgrupul pacienților aflați în remisiune și cel cu activitate severă de boală. Nu s-au observat diferențe semnificative din punct de vedere statistic între grupul control și subgrupul pacienților aflați în remisiune, și respectiv, cu puseu ușor de activitate. De asemenea, nu există diferențe semnificative statistic între subgrupul pacienților cu activitate moderată și cei cu activitate severă.

*Testul Mann-Whitney U* a fost utilizat pentru a compara valoarea RDW-SD între lotul de studiu și lotul control, plecând de la ipoteza nulă conform căreia medianele sunt egale în cele două grupuri, verificând ipoteza că există o valoare mai mare a mediei RDW la pacienții boală Crohn decât în populația generală. S-a obținut semnificație statistică puternică pentru această observație cu o valoare p<0.001. Rangul mediu al lotului de studiu a fost de 108.4, comparativ cu lotul control de 75.64 (Tabel 7.19, Tabel 7.20).

#### **Multiple Comparisons**

Dependent Variable: Valoarea RDW(FL)

\*. The mean difference is significant at the 0.05 level.

#### **ANOVA**

Valoarea RDW(FL)

Tabel 7.18.: Testul ANOVA pentru diferențele mediilor RDW-SD între lotul de studiu și lotul martor

**Ranks**

Tabel 7.19: Calculul rangurilor pentru cele două loturi

Tabel 7.20.: Semnificația statistică a diferenței medianelor valorilor RDW-SD între cele două loturi

Tabel 7.21.: Calculul rangurilor medii pentru cele 3 grupuri de activitate

Tabel 7.22.: Semnificația statistică a diferenței mediilor valorilor RDW-SD între cele 3 grupuri

Pentru *testul Kruskal-Wallis* pacienții au fost grupați astfel: lotul martor a fost nemodificat, lotul de studiu fiind subgrupat în pacienți aflați în remisiune și pacienți cu boală activă (figura 7.17)

Ipoteza nulă în acest caz a fost considerate ca egalitate între rangurile celor 3 grupuri.

*Testul Kruskal-Wallis* a demonstrat diferență semnificativ statistică atât între grupul control și subgrupul pacienților în remisiune, cât și între subgrupul pacienților în remisiune și cel al pacienților cu boală activă, pentru un nivel de semnificație de 0.05. (Tabel 7.21., Tabel 7.22.).

Figura 7.16: Curba ROC de evaluare a specificității și sensibilității RDW-SD pentru detectarea activității inflamatorii ascociate bolii Crohn, comparativ cu ceilalți markeri ai inflamației (CRP, ESR, Fibrinogen)

Figura 7.17.: Distribuția valorilor RDW-SD între cele 3 grupuri.

Tabel 7.23.: Aria de sub curba ROC pentru fiecare din markerii inflamației analizați.

Tabel 7.24. : Aria de sub curba ROC, sensibilitatea și specificitatea pentru anumite valori prag și semnificația statistică a markerilor inflamației pentru activitatea bolii Crohn.

AUC=area under curve, CI=interval de încredere

*Curba ROC* a fost utilizată pentru evaluarea sensibilității și specificității RDW ca marker de inflamație activă în boala Crohn. S-a efectuat o analiză comparativă cu ceilalți marker ai inflamației analizați în cadrul studiului. (Figura 7.16).

Aria de sub curba (AUC) pentru RDW-SD este evident mai mică comparativ cu AUC pentru ceilalți markeri, având o valoare de doar 0.584, cu variații foarte mari între pragul minim și maxim, fapt ce denotă o utilitate scăzută. După cum se poate observa în tabelele 6.23. și 6.24, sensibilitatea RDW a fost de 48% și specificitatea de 63%, fără a atinge semnificația statistică cu o valoare p=0.229.

Dintre ceilalți marker evaluați, CRP a performat cu AUC de 0.794, o sensibilitate de 87.5% pentru o valoare mai mare de 0.85mg/dl, dar cu specificitate scăzută de doar 33%, totuși cu o valoare p<0.001.

Evaluarea VSH a obținut o AUC de 0.694, cu o sensibilitate de 85% la o valoare cut-off de 15mm/h, dar cu cea mai mica specificitate de 22%, atingând totuși semnificația statistică la o valoare p=0.005.

În ceea ce privește fibrinogenul, AUC obținută a fost de 0.815, valoare comparabilă cu a celorlate două teste amintite. Pentru valoarea cut-off de 400mg/dl, sensibilitatea obținută a fost de doar 58% dar cu o specificitate crescută de 85% și valoare p cu semnificație statistică excelentă p<0.001.

**Chi-Square Tests**

Tabel 7.25: Semnificația statistică a corelației dintre categoriile de valori ale RDW-SD și prezența bolii Crohn

**Symmetric Measures**

Tabel 7.26: Semnificația statistică a corelației dintre categoriile de valori ale RDW-SD și prezența bolii Crohn

Utilizarea testului Chi pătrat a fost aleasă pentru evaluarea eventualelor corelații între categoriile de valori ale RDW- SD (normale, scăzute și crescute) și prezența bolii Crohn. Pentru o valoare a testului Chi pătrat de 10.745, s-a obținut semnificație statistică a asocierii cu p = 0.005 (Tabel 7.25).

Astfel, pe baza acestui test, se poate concluziona că există o corelație între categoriile de valori ale RDW-SD și prezența bolii Crohn (Pearson r = 0.232, N=199, p = 0.001, Spearman r = 0.230, N=199, p = 0.001) (Tabel 7.26).

#### <span id="page-91-0"></span>**7.4. Discuții**

În prezent se încearcă tot mai mult identificarea unor markeri ieftini, non-invazivi și ușor disponibili pentru evaluarea activității inflamatorii asociate bolii Crohn. RDW este un test larg disponibil făcând parte din hemograma standard efectuată în orice laborator.

În acest studiu, am observat o creștere a valorilor RDW la pacienții cu boală Crohn activă comparativ cu cei aflați în remisiune și, respectiv, cu pacienții din grupul control cu sindrom de intestin iritabil. Curba ROC a demonstrat o sensibilitate scăzută dar o specificate crescută pentru determinarea statusului inflamator sistemic. Totuși, aceste modificări au fost observate doar în cazul pacienților cu boală Crohn pur inflamatorie (boală luminală), rezultatele pentru boala stenozantă si fistulizantă nefiind semnificative statistic. Din acest motiv, în analiza pe întreg grupul pacienților cu boală Crohn, RDW nu a atins pragul de semnificație statistică pentru utilizarea ca și marker de evaluare a inflamației.

Prezenta cercetare a pus în evidență corelație semnificativ statistică între valoarea RDW-SD și stadiul de activitate al bolii Crohn. Astfel, s-au observant diferențe cu valoare statistică între lotul martor și lotul de studiu (absența și prezența bolii) precum și între pacienții aflați în remisiune și cei cu boală moderată sau severă. Totodată, diferențe semnificative s-au observat și între pacienții cu puseu ușor de activitate și cei cu puseu sever de activitate, dar nu și cu cei cu puseu moderat de activitate.

O altă observație demnă de menționat este relația dintre anemie și RDW-SD ce a fost influențată de valorile hemoglobinei. Corelația observată a prezentat o înaltă semnificație statistică pe baza valorii p, acest rezultat fiind concordant cu datele din literatură. [2]

Pe de altă parte, analiza curbelor ROC comparative între RDW și ceilalți marker de inflamație consacrați analizați în această lucrare a relevant faptul că RDW independent nu reprezintă un parametru insuficient de sensibil și specific pentru detecția bolii.

Până în present, sunt doar câteva lucrări în literatură care au analizat rolul RDW în evaluarea pacienților cu CD. [5–8,278]

Studiul lui Cakal et al. a observat o posibilă utilitate a RDW ca marker adițional de inflamație la pacienții cu boli inflamatorii intestinale. Datele acestui studiu au indicat că o valoare RDW cut-off de 14.1 prezintă 78% sensibilitate și 68% specificitate pentru depistarea bolii Crohn active. Totuși, merită menționat ca lotul pacienților cu CD a fost de doar 22 subiecți. [278]

Plecând de la premisa că anemia modifică valorile RDW, Song et al. au evaluat abilitatea RDW de a depista boala Crohn activă la pacienții cu CD fără anemie. S-a observat că RDW la o valoare cut-off de 14.1 prezintă o sensibilitate de 82% și o specificitate de 83% pentru detecția pacienților cu boală activă fără anemie. Totuși, datorită faptului că anemia poate influența parametrii din scorul CDAI și implicit scorul total, nu am exclus acești pacienți din analiza noastră. [8]

Mecanismul prin care RDW se modifică în inflamația sistemică și implicit în boala Crohn activă nu sunt foarte clare. Câteva motive au fost postulate în literatură, începând cu faptul că acești pacienți prezintă pierdere cronică de sânge la nivel intestinal, prezintă deficite nutriționale asociate, și, totodată, necesită transfuzii periodice, toate acestea contribuind la creșterile RDW. Apoi, inflamația însăși poate influența valoarea RDW, acesta din urmă fiind un nou marker studiat pentru asocierea cu inflamația sistemică. Suplimentar, există date în literatură care sugerează că citokinele proinflamatorii circulante inhibă maturarea eritrocitară mediată de eritropietină ce ar putea, de asemenea, contribui la valori crescute ale RDW. Nu în ultimul rând, nu trebuie uitată interferența diferitelor molecule utilizate în tratamentul CD cu procesul eritropietic. [21][280–284]

 Studiul nostru a avut și limitări cauzate de natura monocentrică a colectării datelor, precum și de numărul limitat de pacienți împreună cu heterogenitatea loturilor studiate. Categoric este nevoie de studii mai ample, multicentrice pentru a analiza și confirma datele obținute în studiul nostru.

#### <span id="page-93-0"></span>**7.5.Concluzii**

Pe baza datelor din acest studio putem concluziona că RDW este un parametru de laborator ieftin, larg disponibil și poate fi util pentru selectarea pacienților cu simptomatologie sugestivă de boală inflamatorie care necesită alte investigații de confirmare endoscopice sau imagistice, și posibile manifestări funcționale încadrabile în sindromul de intestin iritabil la care aceste investigații ar fi inutile. În acest fel, RDW se adaugă altor investigații paraclinice ce au același rol cum ar fi calprotectina fecală, CRP, ESR.

De asemenea, o altă utilitate a acestei determinări ar putea fi reprezentată de diferențierea între puseu de boală la un pacient cunoscut cu boală în remisiune, la care se pot suprapune, de asemenea, manifestări clinice de cauză funcțională.

Nu trebuie uitat că datele obținute în acest studiu au la bază analiza comparative a două loturi neomogene, cu număr relative mic de pacienți și trebuie interpretate cu precauție, motiv pentru care consider de utilitate extrapolarea ideii de cercetare în loturi de studiu mai largi, în cadrul unor studii multicentrice, ce pot aduce o confirmarea cu valoare științifică superioară pentru aceste concluzii.

## <span id="page-94-0"></span>**8. Rolul polimorfismelor mononucleotidice ale genei** *TNF-alfa* **în populația din România cu boli inflamatorii intestinale**

#### <span id="page-94-1"></span>**8.1. Introducere**

*TNF-α* este o proteină produsă la nivelul mai multor linii celulare dintre care amintim macrofagele, monocitele, neutrofilele, celulele T și celulele natural killer (NK). Gena responsabilă pentru sinteza de *TNF-α* se găsește în regiunea clasei III a complexului major de histocompatibilitate, la nivelul cromozomului 6 între locusurile genelor HLA-B și HLA-DR.[285]

TNF își determină efectul la nivel periferic prin legarea de două tipuri de receptori aflați pe suprafața celulelor țintă, TNFR1 și TNFR2, având ca efect supraviețuirea celulară cu activarea NF-κB și MAP kinazelor cu rol proinflamator. [286]

Practic, molecula TNF activează fagocitele stimulând procesul de fagocitoză a agenților infecțioși și detritusurilor celulare, și, totodată, crește expresia moleculelor de adeziune celulară la nivelul endoteliului vascular pentru a permite pasajul transmural al celulelor imune, în mod particular neutrofile și macrofage, contribuind la migrarea acestor celule către locul inflamației.[260]

Modificările reglării sintezei de *TNF-α* în sensul supraproducției au fost asociate unei varietăți de simptome întâlnite în bolile autoimune, inclusiv în bolile inflamatorii intestinale, mai ales în boala Crohn. Dintre acestea, menționez doar cele mai frecvent întâlnite în boala Crohn cum ar fi anorexia și scăderea ponderală, acestea fiind asociate cu niveluri circulante crescute de TNF-α.[287]

De altfel, cea mai nouă generație de molecule utilizate pentru tratamentul acestor boli este reprezentată de clasa anticorpilor monoclonali ce țintesc molecula de *TNF-α*. Infliximabul, Adalimumabul și Certolizumabul pegol au primit aprobarea US Food and Drug Administration(FDA) pentru utilizarea în tratamentul bolilor inflamatorii intestinale nonresponsive la medicațiile standard, primul fiind de asemenea indicat și în boala Crohn fistulizantă. Totuși, în trialurile clinice de fază 3 premergătoare punerii pe piață a acestor molecule, s-au observat diferențe notabile în răspunsul obținut la pacienți diferiți. Un lucru extrem de important ar fi dacă s-ar reuși stabilirea unor factori predictivi clinico-biologici, endoscopici, histologici sau genetici pentru identificarea pacienților cu șanse de răspuns maximale la aceste tratament, pentru a evita eșecurile terapeutice ale unor molecule scumpe. Plecând de la această idee, există un raport recent ce a pus în evidență asocierea dintre polimorfismele receptorului de TNF și răspunsul la tratament în populația japoneză. [288]

Referitor la bolile inflamatorii intestinale, s-a observat deja că SNP-ul-238G/A se asociază cu o producție scăzută de *TNF-α* la pacienții cu colită ulcerativă, pe când alela -308A se asociază cu o producție crescută atât in vitro cât și in vivo la pacienții cu boală Crohn. [289– 291]

Datele din literatură sunt totuși contradictorii, în special în ceea ce privește rolul SNPului -308G/A și -238G/A, articolele mai recente venind în contrast cu datele mai vechi asupra implicațiilor acestor polimorfisme în susceptibilitatea pentru a dezvolta boală inflamatorie intestinală. În plus, o metaanaliză recentă a pus în evidență faptul că variantele SNP-ului - 308G/A se asociază și cu colită ulcerativă în populația asiatică, pe când un studiu indian ce a evaluat mai mult alte SNP-uri (-1031T > C, -863C > A și -857C > T) a arătat faptul că genotipul producător de *TNF-α* (-863AA) s-a asociat cu riscul crescut de a dezvolta boală inflamatorie intestinală, în mod special colită ulcerativă. Consecutiv, analiza haplotipurilor a demonstrat un risc adițional crescut de a dezvolta boală inflamatorie. [292–295]

În orice caz, este nevoie de studii suplimentare în acest domeniu, pe loturi mai mari de pacienți, eventual investigând și alte SNP-uri pentru a putea stratifica pacienții în funcție de răspunsul prezis la tratament.

**Obiectivul studiului de față este investigarea polimorfismelor mononucleotidice rs361525 (-238G/A) și rs1800629 (-308G/A) ale genei** *TNF-alpha* **în raport cu riscul de a dezvolta boli inflamatorii intestinale în populația din România. S-a analizat și relația acestor polimorfisme cu diferite caracteristici clinice ale pacienților.**

**Acest studiu reprezintă prima cercetare ce a urmărit implicațiile acestor polimorfisme mononucleotidice în bolile inflamatorii intestinale din România.** 

#### <span id="page-96-0"></span>**8.2. Materiale și metode**

#### **8.2.1. Stabilirea bazei de date și selecția pacienților**

Pentru acest proiect baza de date a fost constituită din 132 de pacienți internați și diagnosticați cu boli inflamatorii intestinale – colită ulcerativă și boală Crohn, în Clinica de Gastroenterologie a Spitalul Universitar de Urgență ELIAS din București în perioada 2014- 2018. Pentru lotul martor s-a folosit Colecția de ADN a Disciplinei de Imunologie și Fiziopatologie din cadrul Facultății de Medicină, UMF "Carol Davila," București inițiată în anul 2006, constituită din probe sanguine prelevate de la 160 subiecți sănătoși. Aceștia sunt potențiali donatori de organe aflați în baza de date a Institutului Național de Transfuzii Sanguine "Prof Dr. C.T. Nicolau", București. Aceștia au semnat un formular de consimțămant informat privind studiile de investigație genetică. Subiecții selecționați în lotul martor nu au prezentat istoric personal sau semne și simptome de boli reumatice inflamatorii, inclusiv boli inflamatorii intestinale.

Pacienții cu boli inflamatorii intestinale au fost incluși în studiu dacă au îndeplinit criteriile clinice, biologice, imagistice, endoscopice și histologice necesare pentru diagnostic conform recomandărilor ghidului de diagnostic si tratament propus de Organizația Europeană pentru Colită și Crohn (European Crohn's and Colitis Organisation ECCO). [21,296]

Datele clinice au fost obținute din bazele de date a Spitalului Universitar de Urgență ELIAS.

Pentru fiecare pacient s-a precizat vârsta, sexul, tipul de boală, vârsta de debut a bolii, extensia leziunilor, prezența sau absența manifestărilor extraintestinale asociate bolii, răspunsul la tratament biologic cu molecule antiTNF-alfa și necesarul de colectomie pentru colita ulcerativă.

Definirea extensiei bolii s-a efectuat utilizând clasificarea Montreal atât pentru colita ulcerativă unde E1=proctită. E2=colită stângă, E3=pancolită, cât și pentru boala Crohn unde L1=localizare ileală, L2=localizare colonică, iar L3= localizare ileo-colonică.[23,279]

Au fost excluse din analiza finală probele neconforme din punct de vedere calitativ și cantitativ pentru extracția ADN. În final, am avut 123 de probe în lotul de studiu și 160 de probe în lotul martor.

Toți subiecții au semnat un formular de consimțământ informat în care le-a fost explicat scopul recoltării probelor de sânge, cvasi-absența riscurilor asociate flebotomiei, respectarea drepturilor pacientului și a normelor deontologice în vigoare precum și confidențialitatea datelor.

#### **8.2.2. Colectarea ADN-ului**

Înainte de începerea extracției se realizează următoarele operațiuni:

Probele vor fi aduse la temperatura camerei (15-29°C).

Baia de apă va fi încălzită la 56°C pentru a fi utilizată la pasul 4.

Apa distilată sau soluția tampon AW1 se aduc la temperatura camerei pentru eluarea de la pasul 11.

În eventualitatea formării unui precipitat în soluția Buffer AL în urma congelării, se dizolvă prin incubare la 56°C.

Probele de ADN au fost obținute în urma extracției din 200-400 μl sânge recoltat pe EDTA (acid etilendiaminotetraacetic – chelator de Ca2+ și prin aceasta anticoagulant eficient) cu ajutorul kitului comercial (QIAamp DNA Blood Mini Kit Qiagen, Germany) conform protocolului oferit de producător.(https://**www.qiagen.com**/kr/resources/download.aspx?)

Etapele metodei:

- 1. 20 microlitri (μl) de soluție QIAGEN Protease (sau Proteinază K) au fost pipetate într-un tub de microcentrifugare de 1,5 ml.
- 2. 200 μl de sânge integral a fost adăugat în fiecare dintre tuburile de microcentrifugare
- 3. 200 μl de soluție Buffer AL a fost adăugată în tub; se amestecă prin puls-vortexare timp de 15 secunde. Pentru a fi siguri de eficiența lizei este important să ne asigurăm că mixarea a fost bine realizată și că după vortexare soluția este omogenă.
- 4. Amestecul a fost incubat 10 minute la temperatura de 56° Celsius; producția de ADN izolat astfel atinge un maxim după 10 minute, iar o durată mai mare de timp nu are niciun efect asupra cantității sau calității ADN-ului izolat.
- 5. Tuburile cu amestecul au fost centrifugate scurt pentru a îndepărta picăturile care se pot forma în interiorul capacului.
- 6. 200 μl de etanol (96-100%) au fost adăugate peste fiecare probă după care conținutul tuburilor a fost amestecat prin puls-vortexare pentru 15 secunde.Tuburile cu amestecul au fost apoi centrifugate din nou pentru scurt timp pentru a îndepărta picăturile care se pot forma în interiorul capacului.
- 7. Amestecul de la pasul 6 a fost transferat cu atenție (fără a uda marginile) într-o coloană ce centrifugare QIAmp Mini plasată într-un tub de colecționare de 2 ml. S-a închis capacul coloanei de centrifugare pentru a evita formarea de aerosoli și s-a centrifugat le 8 000 rpm (6 000 x g) timp de 1 minut. Centrifugarea la viteză maximă 14 000 rpm (20 000 x g) nu afectează cantitatea sau puritatea ADN-ului. Dacă lizatul nu a trecut complet prin membrana de filtrare a coloanei de centrifugare după centrifugare, atunci se poate centrifuga din nou la o viteză superioară până când coloana de centrifugare este goală.

Coloana de centrifugare a fost apoi plasată într-un tub de colecționare nou de 2 ml în timp ce tubul care conține filtratul se aruncă.

- 8. 500 μl de soluție Buffer AW1 a fost adăugată coloanei de centrifugare QIAmp Mini cu atenție pentru a nu uda marginile după care tubul de colecționare conținând coloana de centrifugare QIAmp Mini a fost centrifugat la 8 000 rpm (6 000 x g) timp de 1 minut. Coloana de centrifugare QIAmp Mini a fost apoi plasată într-un tub nou de colecționare de 2 ml. Nu este necesară creșterea cantității pentru soluția Buffer AW1 chiar dacă volumul original al probei a fost mai mare de 200μl
- 9. 500 μl de soluție Buffer AW2 a fost adăugată coloanei de centrifugare QIAmp Mini cu atenție pentru a nu uda marginile după care tubul de colecționare conținând coloana de centrifugare QIAmp Mini a fost centrifugat la viteză maximă de 14 000 rpm (20 000 x g) timp de 3 minute.
- 10. S-a plasat coloana de centrifugare într-un tub nou de colecționare de 2 ml și s-a mai centrifugat încă 1 minut la viteză maximă. Prin acest pas se asigură eliminarea oricărei contaminări cu soluția Buffer AW2.
- 11. 200 μl de soluție Buffer AE sau apă distilată a fost adăugată în coloana de centrifugare QIAmp Mini, a fost plasată într-un tub nou de microcentrifugare de 1,5 ml și după 1 minut de incubare la temperatura camerei a fost centrifugată 1 minut la la 8 000 rpm (6 000 x g). Repetarea acestui pas cu alte 200 μl soluție Buffer AE crește extracția de ADN cu 15%. Incubarea coloanei de centrifugare încărcate cu soluție Buffer AE sau apă distilată la temperatura camerei înainte de centrifugare timp de 5 minute crește în general cantitatea de ADN care este extrasă.

Pentru păstrarea pe termen lung a ADN-ului extras la -20°C se recomandă ca pasul 11 să fie realizat cu soluție Buffer AE și nu apă distilată, deoarece ADN-ul depozitat în apă este supus hidrolizei acide.

Acest kit este folosit pentru purificarea ADN total (genomic, mitocondrial și viral). Se pot folosi urmatoarele lichide biologice: sânge integral, plasmă, ser, limfocite) utilizand o microcentrifuga.Centrifugarile se realizeaza la temperatura camerei (15-29° C).Din 200 μl de sânge integral se obtin 3-12 μg de ADN.

#### **8.2.3. Cuantificarea concentrației și a purității ADN**

Pentru a măsura concentrația ADN-ului și puritatea sa a fost folosit spectrofotometrul NanoDrop ND‐1000 (NanoDrop Technologies, USA). Acest spectrofotometru cu un spectru cuprins între 220 nm și 750 nm poate măsura probe de 1μl cu mare acuratețe și reproductibilitate, utilizând o modalitate patentată de fixare a probei bazată pe tensiunea superficială a probei fără a fi necesare alte cuve sau containere pentru a pune probele în poziție. Poate evalua probe nediluate cu o concentrație de 50 ori mai mare decât probele măsurate de un spectrofotometru cu cuvă cu mare rapiditate (în jur de 30 secunde). Pentru aceasta 1 μl din probă este pipetat la capătul unui cablu de fibra optică (fibra primitoare) iar apoi un alt cablu optic (cablul sursă) este adus în contract cu proba lichidă astfel încât lichidul se comportă ca o punte între cele două cabluri optice.

Sursa de lumină ultravioletă (UV) o reprezintă lampa pulsatilă flash xenon iar analizarea luminii care străbate proba este realizată de un spectrofotometru [\(http://www.nanodrop.com/library/nd-1000-v3.7-users-manual-8.5x11.pdf\)](http://www.nanodrop.com/library/nd-1000-v3.7-users-manual-8.5x11.pdf).

Acizii nucleici absorb lumina UV cu lungimea de undă de 260 nm. Cu cât mai multă lumină este absorbită cu atât mai mare este concentrația ADN-ului.

Datele sunt apoi prelucrate de către software-ul computerului ce controlează procesul, care furnizează astfel în mod automat concentrația de ADN și arhivează datele obținute.

Pentru genotiparea polimorfismelor mononucleotidice s-au realizat diluții astfel încât ADN-ul utilizat a avut concentrația de 10 ng/μl pentru toate probele folosite (pacienți, martori).

Principiul măsurării purității probelor de ADN se bazează pe faptul că în timp ce acizii nucleici absorb lumina UV cu o lungime de undă de 260 nm, așa cum am văzut mai sus, contaminatorii, în speță proteinele și mai ales cele care conțin aminoacizi aromatici, absorb lumina UV cu o lungime de undă de 280 nm. Astfel puritatea ADN-ului poate fi determinată prin aflarea calcularea așa numitului raport 260/280. Un raport 260/280 de 1,8 este acceptat ca pur pentru ADN. Un raport mai scăzut este indicativ pentru prezentă de proteine, fenoli sau alți factori de contaminare care absorb lumina UV cu o lungime de undă de 280 nm.

Probele incluse în studiu au avut puritate crescută,permițând genotiparea cu ajutorul tehnicilor de polimerizare în lanț (PCR - polymerase chain reaction) de tip Real Time PCR care în general necesită ADN de înaltă calitate.

#### **8.2.4. Genotiparea polimorfismelor -238G/A și -308G/A ale promotorului genei TNF-α**

Genotiparea celor două polimorfisme mononucleotidice ale genei *TNF-alfa* -238G/A (rs361525) și -308G/A (rs1800629) s-a efectuat cu metoda Real-time PCR utilizând aparatul 7300 Real Time PCR System (Applied Biosystems, USA by Life Technologies, USA) aflat în dotarea laboratorului Disciplinei de Fiziopatologie și Imunologie a UMF "Carol Davila", București. [297]

Genotiparea polimorfismelor de interes s-a realizat cu ajutorul a două kituri TaqMan Allelic Discrimination Assay (C\_2215707\_10,C\_7514879\_10, Applied Biosystems, USA) în conformitate cu protocolul oferit de producător [\(https://tools.lifetechnologies.com/content/sfs/manuals/TaqMan\\_SNP\\_Genotyping\\_Assays\\_m](https://tools.lifetechnologies.com/content/sfs/manuals/TaqMan_SNP_Genotyping_Assays_man.pdf) [an.pdf\)](https://tools.lifetechnologies.com/content/sfs/manuals/TaqMan_SNP_Genotyping_Assays_man.pdf) și utilizând aparatul 7300 Real Time PCR System (Applied Biosystems by Life Technologies, USA) aflat în dotarea laboratorului Disciplinei de Fiziopatologie și Imunologie a UMF "Carol Davila", București.

Principiul metodei Real-Time PCR presupune monitorizarea produsului PCR prin utilizarea unor coloranți fluorescenți care sunt atașați de sondele oligonucleotidice și care sunt proporționali cu cantitatea de acizi nucleici formată; în același timp numărul de cicluri de amplificare necesare pentru a obține o anumită cantitate de molecule ADN este înregistrat(figura 8.1.). Deoarece se poate presupune că fiecare ciclu de amplificare duce la dublarea numărului de molecule formate în ciclul anterior, se poate aprecia numărul inițial de molecule prezente în proba inițială cu o sensibilitate și specificitate foarte înalte.

Figura 8.1. Etapele metodei real-time PCR

Metoda Real-Time PCR utilizează primeri specifici secvenței de interes, Taq polimerază, sonde care au atașat un colorant fluorescent la capătul 5´ și un quencher (inhibitor / supresor al fluorescentului) la capătul 3´ și care se aliniază aceleiași secvențe țintă ca și primerii. Atâta timp cât sonda este intactă și quencher-ul rămâne în strânsă proximitate cu substanța fluorescentă semnalul luminos nu va fi detectabil. În timpul amplificării, după denaturarea ADN, urmează alinierea primerilor dar și a sondei cu fluorocromii. Odată cu procesul de extensie Taq polimeraza alungește primerul, iar când atinge capătul 5´ al sondei îndepărtează fluorocromul, semnalul lui putând fi astfel măsurat din moment ce nu mai este supresat de quencher.

Acest proces se repetă cu fiecare ciclu de amplificare ceea ce înseamnă că intensitatea fluorocromului va fi direct proporțională cu cantitatea de produs PCR(fiugra 8.2.)

Figura 8.2. Imagine schematică a procesului de amplificare

Pentru genotiparea unor polimorfisme mononucleotidice tehnica Real-Time PCR este adaptată după cum urmează: sondele sunt marcate cu două substanțe fluorescente diferite, una pentru alela comună (wild type) și una pentru alela minoră (mutantă). Dacă rezultatele testului arată că este produsă doar culoarea care a marcat alela comună, atunci subiectul este homozigot pentru alela comună, dacă este produsă doar culoarea care a marcat alela mutantă, atunci subiectul este homozigot pentru alela mutantă, iar dacă ambele culori fluorescente sunt produse, atunci subiectul este heterozigot. (Figura 8.3.)

Figura 8.3. Diagramă punctată cu rezultatele reacției TaqMan Real-Time PCR.

104 Kitul TaqMan Allelic Discrimination Assay folosește sonde TaqMan® ce încorporează tehnologia MGB (minor groove‐binding) la capătul 3´ capabilă să ofere o discriminare alelică superioară. Molecula MGB stabilizează complexul sonda MGB – template ADN și permite ca sonde scurte de chiar și 13 nucleotide să fie eficiente în îmbunătățirea discriminării între secvențe variabile. Ele prezintă diferențe mai mari ale temperaturilor de topire dintre sondele complementare unei alele și cele complementare alelei mutante, fapt ce explică discriminarea alelică superioară menționată anterior (*TaqMan® SNP Genotyping Assays User Guide – Pub. No. MAN00009593*). Sondele MGB includ și un quencher non-fluorescent care permite măsurarea fluorescentului cu o precizie superioară, eliminând fluorescența de fond și oferind un excelent raport semnal - zgomot de fond pentru o sensibilitate superioară a testului.

Sondele TaqMan® MGB sunt constituite din oligonucleotide specifice (complementare alelei țintă) marcate la capătul 5´ cu două tipuri de fluorocromi: VIC® pentru sonda alela1 și FAM™ pentru sonda alela 2. (Tabelul 8.1. ).

Tabelul 8.1. Corelația dintre semnalul fluorescent și genotipul probei

Programarea termocyclerului s-a realizat in conformitate cu indicațiile producătorului. (Tabelul 8.2.)

Tabelul 8.2. Parametrii ciclurilor de amplificare pentru TaqMan Allelic Discrimination Assay.

După etapa de amplificare s-a realizat citirea plăcii cu ajutorul softwear-ului PC al aparatului 7300 Real-Time PCR.

Utilizând măsurătorile semnalelor fluorescente care au fost făcute în timpul etapei de amplificare, acesta realizează o reprezentare grafică a semnalului fluorescent al fiecărui godeu (deci a fiecărei probe) care permit atribuirea uneia dintre cele trei caracteristici posibile pentru proba în cauză: homozigot alela 1, homozigot alela 2 și heterozigot.

Toate soluțiile supuse reacției au fost preparate prin adăugarea unei mixturi constituite din 2× TaqMan Master Mix (Applied Biosystems, USA) și 20× ready-to-use Genotyping Assay Mix de primeri și probe.

Volumul total de soluție a fost stabilit la 15 μl fiind constituit din următoarele: 7.5 µl TaqMan GenotypingMaster Mix, 0.75 μl 20× Genotyping Assay Mix (primeri nemarcați și probe dye-labeled TaqMan MGB FAM și VIC), 6.75 μl ADN (ADN diluat în apă până la o concentrație între 30-50ng/reacție).

#### **8.2.5. Analiza statistică**

Frecvențele alelice și genotipice au fost comparate între grupul pacienților și grupul control, precum și între subgrupurile de pacienți și grupul control în anumite cazuri. Testul Chi pătrat a fost utilizat pentru a testa eventualele deviații genotipice de la echilibrul Hardy-Weinberg (HWE) pentru fiecare polimorfism mononucleotidic studiat, atât pentru grupul control cât și pentru grupul de pacienți. [298]

HWE reflectă situația în care o populație prezintă frecvențe genotipice definite constante de la o generație la alta, acestea fiind cuantificabile pornind de la frecvențele alelice utilizând formula HWE. Aceasta din urmă este o ecuație matematică ce poate fi utilizată pentru a calcula variațiile genetice ale unei populații aflate în echilibru. A fost formulată de G.H. Hardy și Wilhelm Weinberg în 1908, ca metodă de calcul, plecând de la premiza că modificările genetice apărute la nivelul unei populații de la o generație la alta rămân constante în absența factorilor perturbatori. [298]

Pentru o mai bună înțelegere a noțiunilor, voi exemplifica presupunând analiza unui locus genetic la nivelul căruia există două alele A și a. Ecuația HWE se calculează după formula:

$$\mathbf{p}^2 + 2\mathbf{p}\mathbf{q} + \mathbf{q}^2 = 1$$

unde p reprezintă frecvența alelei "A" și q reprezintă frecvența alelei minore "a" în populație. În ecuație, p<sup>2</sup> reprezintă, de fapt, frecvența genotipul homozigot AA, q<sup>2</sup> frecvența genotipului homozigot aa, iar 2pq este frecvența genotipului heterozigot Aa. Suplimentar, suma frecvenșelor alelice pentru un anumit locus trebuie să fie egală cu 1, adică p + q = 1. [298]

Dacă frecvențele alelice p și q sunt cunoscute pentru o populație studiată, atunci frecvețele celor trei genotipuri pot fi calculate utilizând această formulă. În studiile genetice populaționale, această formulă are rolul de a măsura dacă o frecvență genotipică observată în populație diferă de frecvența prezisă de ecuație. [298]

Eșecul obținerii echilibrului HWE reprezintă o metodă de deteție a posibilelor erori de genotipare chiar dacă este puțin sensibilă și nespecifică. Marea majoritate a testelor HWE au putere statistică limitată dată de loturile studiale cu subiecți puțini, astfel existând riscul apariției rezultatelor fals negative. Pe de altă parte, atunci când se analizează loturi foarte mari de pacienți, testelel pot detecta minime deviații HWE care nu trebuie interpretate ca erori de genotipare. [298]

Testele de asociere genetică au fost realizate cu programul online DeFinetti (http://ihg2.helmholtzmuenchen.de/cgi-bin/hw/hwa1.pl) (Strom and Wienker, accesat in 2018). Magnitudinea asocierilor a fost evaluată utilizând odds ratio și am calculat intervalele de confidență de 95% (95% CI).

#### <span id="page-106-0"></span>**8.3.Rezultate**

Pentru analiza finală am avut la dispoziție două loturi de subiecți. Primul lot de 123 de subiecți a fost reprezentat de pacienții cu boli inflamatorii intestinale, denumit grup de studiu, care, ulterior, a fost divizat pentru analize suplimentare în două subgrupuri în funcție de diagnosticul de boală – colită ulcerativă sau boală Crohn. Al doilea lot de 160 de subiecți a reprezentat lotul martor, probele fiind prelevate de la pacienți fără patologii cunoscute, potențial donatori de măduvă osoasă. Datele demografice și fenotipice ale grupului de studiu sunt prezentate în tabelul 8.3.

Tabelul 8.3. Caracteristicile clinice și fenotipice ale lotului de studiu (Clasificarea Montreal pentru descrierea fenotipică a bolii Crohn și pentru extensia colitei ulcerative).

108

Frecvențele celor 3 genotipuri posibile în cele 4 subgrupuri de subiecți, pentru cele două polimorfisme mononucleotidice analizate sunt ilustrate în figurile 8.4. și 8.5.

Figura 8.4. Frecvența genotipurilor pentru SNP -308G/A în loturile studiate.

Figura 8.5. Frecvența genotipurilor pentru SNP -238G/A în loturile studiate.

Lotul de martori sănătoși si lotul de pacienți a fost în HWE pentru ambele polimorfisme mononucleotidice investigate.

S-a observat o frecvență semnificativ crescută a alelei minore A pentru SNP -238G/A în subgrupul pacienților cu boală Crohn(p=0.009, OR 3.440).Această asociere rămâne semnificativă în urma aplicării corecției Bonferroni (pcor.=0.01). Corecția Bonferroni trebuie aplicată atunci când într-un studiu sunt testate mai multe ipoteze pentru același set de date; în cazul nostru sunt testate două ipoteze individuale care se referă la posibilitatea de asociere cu boala a două polimorfisme mononucleotidice investigate în aceleași loturi de martori sănătoși, respectiv, pacienți. Astfel dacă inițial valorile p sunt considerate semnificative statistic dacă sunt mai mici de 0,05, după corecția Bonferroni valoarea p ar trebui să fie mai mică decât 0,05 2 , adică <0,025.

Tabel 8.4. Rezultatele studiului de asociere a polimorfismelor mononucleotidice(SNP) ale genei TNF-α cu colita ulcerativă(UC).

De asemenea, purtătorii alelei minore (genotipurile GA+AA) au fost semnificativ mai numeroși la pacienți comparativ cu martorii (p=0.01, OR 3.225, tabel 9.5). În lotul pacienților cu colită ulcerativă frecvențele alelei minore și ale genotipurilor GA si AA au fost ușor crescute față de martori, dar fără semnificație statistică. Ca o consecință a acestor rezultate, la analiza comparativă dintre lotul de pacienți cu boli inflamatorii intestinale global și lotul control, s-a observat o frecvență semnificativ crescută a alelei minore a aceluiași SNP (p=0.04, pcor.>0.05), dar fără a se reproduce și frecvența genotipică crescută (tabel 9.6). Aceste date sugerează că purtătorii alelei minore a SNP -238G/A au un risc crescut de a dezvolta boală inflamatorie intestinala în general, și boală Crohn în special, în populația din România.

Tabel 8.5. Rezultatele studiului de asociere a polimorfismelor mononucleotidice(SNP) ale genei TNF-α cu boala Crohn(CD).

Pentru SNP -308G/A am observat o frecvență mai redusă a alelei minore A în toate subgrupurile de pacienți, comparativ cu lotul control. Valorile obținute nu au atins pragul semnificației statistice, dar pot sugera că prezența alelei minore a acestui SNP ar putea reprezenta un factor de protecție împotriva dezvoltării bolilor inflamatorii intestinale, indiferent de tipul bolii, în populația din Romania (tabele 8.4, 8.5 și 8.6).

În ceea ce privește corelarea polimorfismelor investigate cu anumite caracteristici clinice ale pacienților, s-au obținut rezultate foarte interesante legate de prezența manifestărilor extraintestinale. Astfel, după cum se poate observa în tabelele 8.7, 8.8 și 8.9, atât frecvențele alelei minore, cât și frecvențele genotipice pentru polimorfismul *-308G/A* au fost mult crescute în subgrupul pacienților ce prezentau manifestări extraintestinale față de subgrupul pacienților care nu prezentau aceste complicații, atât pentru colita ulcerativă, cât și pentru boala Crohn și implicit pentru lotul de IBD în ansamblu. Pentru colita ulcerativă s-a observat o asociere similară si pentru polimorfismul -238G/A*.*

Nu s-au obținut corelații semnificative din punct de vedere statistic cu alte caracteristici fenotipice, cum ar fi vârsta mai mică la debut, deși era așteptată o astfel de asociere având în vedere că acest parametru reprezintă un factor predictiv pentru evoluția debilitantă a bolilor inflamatorii intestinale pe termen lung, cu extensia lezională, cunoscută ca și factor predictiv de evoluție agresivă și răspuns slab la tratament maximal, sau cu pattern-ul de evoluție al bolii Crohn. Ar fi, totuși, de menționat faptul că analiza comparativă a pacienților grupați după localizare ca E2+E3 versus E1 în subgrupul de colită ulcerativă a evidențiat o frecvență alelică și genotipică crescută pentru SNP -238G/A, sugerând o susceptibilitate crescută pentru a asocia o colită ulcerativă mai extensivă, dar lotul pacienților cu E1 a avut doar 6 subiecți, motiv pentru care această observație este, cel puțin pentru moment, lipsită de relevanță (date neprezentate).

Tabel 8.6. Rezultatele studiului de asociere a polimorfismelor mononucleotidice(SNP) ale

genei TNF-α cu bolile inflamatorii intestinale(IBD).

*OR, odds ratio; CI, 95% interval de confidență; valorile p <0.05 sunt indicate în roșu.*

De asemenea, nu am observat corelații între polimorfismele studiate și răspunsul la tratamentul cu agenți antiTNF sau efectele adverse ale acestui tratament în cazul ambelor loturi de pacienți.

Tabel 8.7.Rezultatele studiului de asociere a polimorfismelor mononucleotidice(SNP) ale genei TNF-α cu prezența manifestărilor extraintestinale(EIM) asociate colitei ulcerative(UC).

Tabel 8.8.Rezultatele studiului de asociere a polimorfismelor mononucleotidice(SNP) ale genei TNF-α cu prezența manifestărilor extraintestinale(EIM) asociate bolii Crohn(CD).

Tabel 8.9.Rezultatele studiului de asociere a polimorfismelor mononucleotidice(SNP) ale genei TNF-α cu prezența manifestărilor extraintestinale(EIM) asociate bolilor inflamatorii intestinale(IBD) – lotul de studiu.

#### <span id="page-116-0"></span>**8.4.Discuții**

*TNF-α* reprezintă o citokină cheie în procesul inflamator implicat în bolile inflamatorii intestinale, fiind implicată, așa cum am discutat mai sus, atât în manifestările locale, de organ, cât și în cele sistemice, ale acestor boli. Cercetarea locusului -308 de la nivelul zonei promotor a genei *TNF-alpha* a pus în evidență o relație cu modul de prezentare clinică a bolii. [299,300] O noutate a acestui studiu o reprezintă asocierea alelei minore în cazul ambelor SNP-uri studiate cu prezența manifestărilor extraintestinale, fapt ce ar putea fi explicat la nivel fiziopatologic prin existența unei încărcături inflamatorii sistemice crescute la acești pacienți, fapt concordant în final cu observațiile de mai sus legate de manifestări fenotipice mai severe la purtătorii alelei minore. [301–303]

Câteva polimorfisme mononucleotidice (SNP) în regiunea promotor a genei *TNF-α* au fost studiate și atribuite modificărilor observate în expresia genică (-238G/A și -308G/A). Asemenea variații la nivelul zonei promotor a genei au fost asociate anterior cu susceptibilitatea crescută de a dezvolta o paletă de boli autoimune, astm, psoriazis și artrită reumatoidă.[292,304,305] În ceea ce privește bolile inflamatorii intestinale, polimorfismul - 308G/A se asociază cu susceptibilitatea de a dezvolta o astfel de boală în populații diferite din Japonia, China, dar și Europa. Pe de altă parte, există multe date care nu confirmă această asociere provenind din populații caucaziene din Australia, Cehia și Canada, unde nu s-au găsit asocieri semnificative pentru alela minoră a acestui SNP cu susceptibilitatea de a dezvolta boala. [291,306,307] În acest context, o meta-analiză recentă care și-a propus uniformizarea acestor date a concluzionat că aceste discrepanțe în frecvențele alelice și genotipice sunt secundare fondului genetic diferit din aceste populații. [72,295,300,308] Datele prezentului studiu confirmă absența asocierii dintre alela minoră a acestui SNP și susceptibilitatea de boală observată la pacienții caucazieni.

O altă observație interesantă din literatură subliniază asocierea genotipurilor ce conțin alela minoră a SNP -308G/A cu gradul crescut al inflamației sistemice prin corelație cu valorile proteinei C reactive și *TNF-α* circulante în episoadele de activitate a bolilor inflamatorii, în special la pacienții cu fenotip fistulizant al bolii Crohn. [301,302,309] Mai mult, Kim și colaboratorii au observat o frecvență alelică mai mare a alelei minore în cazul pacienților cu anticorpi anticitoplasmă neutrofilică, sugerând asocierea acestui SNP cu comportamentul evolutiv al bolii Crohn. [303] În studiul nostru nu am observat niciuna din corelațiile mai sus discutate legate de caracteristicile fenotipice și evolutive ale bolii Crohn.

Într-un studiu recent pe pacienți cu boli inflamatorii intestinale sub tratament cu agenți biologici antiTNF-α, ce a investigat rolul SNP -308G/A, nu s-au observat diferențe semnificative statistic pentru frecvențele alelice și genotipice între grupurile cu cele două boli inflamatorii studiate – colită ulcerativă și boală Crohn, dar s-a evidențiat o frecvența crescută a alelei minore -308A și a genotipului GA în rândul non-responderilor la tratament, comparativ cu pacienții responderi. De altfel, acest genotip a fost clasificat ca "high-producer" de *TNF-α*, fapt ce ar putea explica răspunsul diferit al pacienților la tratament. Se poate postula că în cazul acestor pacienți ce produc cantități crescute de *TNF-α* care fac ca dozele de tratament să nu fie suficiente pentru a suprima întreaga cantitate de citokină circulantă, astfel contribuind la răspunsul slab observat la nivel clinic. [248,310] În cazul studiului nostru, am obținut o frecvență alelică crescută, dar fără semnificație statistică, a alelei minore a SNP -308G/A în subgrupul pacienților cu răspuns bun la agenți biologici comparativ cu non-responderii. Pe de altă parte, o observație interesantă este reprezentată de frecvența alelică crescută a alelei minore a SNP -238G/A în subgrupul pacienților cu boală Crohn non-responderi la tratament biologic comparativ cu pacienții responderi, ce vine în contradicție cu concluziile unei metanalize recente ce a urmărit implicațiile mai multor polimorfisme mononucleotidice ale genei *TNFα* în prezicerea răspunsului la această clasă de molecule la pacienții cu spondilartropatii, psoriazis și boală Crohn. Totuși, se poate discuta bias-ul legat de patologia subiacentă, metaanaliza citată evaluând "en-gros" toate bolile studiate producând un posibil efect de "diluție" a rezultatelor, care poate influența răspunsul la tratament prin intermediul parametrilor legați de boală, în mod independent de fondul genetic. [311]

Tot referitor la SNP -238G/A, un studiu iranian al lui Naderi et al. din 2014 a observat o frecvență mai mare a alelei minore în grupul pacienților cu boală Crohn, dar fără a atinge semnificația statistică, concluzie concordantă cu datele existente până atunci în literatură provenite din studii pe populații din Ungaria, Canada, Japonia și China. [295,312–314] Rezultatele noastre confirmă aceste rezultate, atingând totodată și semnificația statistică pentru această asociere, sugerând o susceptibilitate crescută pentru dezvoltarea bolii Crohn la purtătorii alelei minore A a acestui SNP comparativ cu lotul control. Observația nu a fost validată pentru pacienții cu colită ulcerativă.

#### <span id="page-118-0"></span>**8.5.Concluzii**

Studiul de față reprezintă primul proiect la nivel național ce a analizat implicațiile polimorfismelor mononucleotidice ale genei TNF-α în domeniul bolilor inflamatorii intestinale din România. Analiza datelor de la cei 123 pacienți comparativ cu cei 160 subiecți control a pus în evidență câteva corelații semnificative din punct de vedere statistic, cu implicații în stratificarea riscului de a dezvolta boală inflamatorie și, respectiv, de a dezvolta complicații extraintestinale ale acestora.

Practic, prezentul studiu confirmă faptul că prezența alelei minore pentru SNP -238G/A reprezintă un factor de risc genetic pentru dezvoltarea bolii Crohn, dar nu și a colitei ulcerative.

De asemenea, prezența alelei minore pentru ambele SNP-uri analizate s-a asociat semnificativ statistic cu riscul de dezvoltare a manifestărilor extraintestinale asociate bolilor inflamatorii intestinale. Totuși, aici trebuie subliniat faptul că afirmația de mai sus este valabilă doar pentru colita ulcerativă, în cazul bolii Crohn fiind vorba doar de alela minoră a SNP - 308G/A care a atins semnificația statistică.

În final, am observat, fără a atinge însă semnificația statistică, câteva trend-uri de asociere între cele două SNP-uri studiate și răspunsul la tratament biologic, ce necesită validare statistică pe un lot mai mare de pacienți.

## <span id="page-119-0"></span>**9. Profilul expresiei genice la nivel mucozal în bolile inflamatorii intestinale**

#### <span id="page-119-1"></span>**9.1. Introducere**

Bolile inflamatorii intestinale (IBD), reprezentate în principal de colita ulcerativă (UC) și boala Crohn (CD), sunt afecțiuni cronice mediate imun a căror etiologie rămâne necunoscută. Ipotezele moderne stipulează faptul că răspunsul imun anormal posibil implicat în etiopatogenia acestor boli este rezultatul interacțiunii dintre factorii de mediu și modificările microbiomului intestinal ce acționează la nivelul unui organism predispus din punct de vedere genetic. Astfel, leziunile endoscopice observate la nivel intestinal sunt rezultatul activării polimorfonuclearelor ce conduce la leziuni mucozale cu abcese criptice ce corespund la nivel macrosopic diferitelor aspecte lezionale observate în cursul endoscopiei cum sunt eritemul, absența patternului vascular, eroziunile și ulcerațiile. [23,315]

În ultimii 20 de ani au fost identificate mai mult de 200 de locusuri de risc la nivelul genomului prin câteva studii mici de asociere genetică și, ulterior, prin intermediul studiilor largi de asociere genomică (GWAS), situsuri ce interesează procese biologice cum ar fi autofagia, apărarea mucozală și semnalizarea pentru diferențierea limfocitelor T. Totuși, prezența variantelor genetice în populație nu explică în totalitate interacțiunile complexe ce duc la apariția acestor boli, fiind necesare abordări moleculare complementare cum este evaluarea expresiei genice. [23,316,317].

Chiar și așa, rezultatele obținute până în prezent sugerează implicarea factorilor de mediu în evoluția bolii, cum ar fi fumatul, folosirea contraceptivelor orale, dieta, infecțiile și vaccinările.[318–322].

O descoperire relativ recentă este reprezentată de celulele limfoide înnăscute(ILCs) care, prin integrarea în contextul fenomenelor de autofagie, stress oxidativ și semnalizare microbiană, au contribuit la o mai bună întelegere a rolului sistemului imun mucosal și a relației acestuia cu factorii de mediu. [323]

Există deja câteva studii de expresie genică efectuate în domeniul bolilor inflamatorii intestinale, atât în țesut cât și în sângele periferic, ce oferă informații importante referitoare la răspunsul inflamator local și sistemic. Wu și colaboratorii au analizat global expresiile genice la nivelul mucoasei colonice de la pacienți cu IBD și pacienți cu colită ischemică, pe care i-au comparat cu pacienți sănătoși, observând niște căi distincte de propagare a inflamației între cele două boli, cu un pattern dominat de pierderea homeostaziei la nivel epitelial în UC prin dereglarea metabolismului celular și alterarea biosintezei și transportului electroliților. [23,324]

Un studiu ulterior s-a concentrat pe coroborarea datelor de expresie genică la nivel mucosal la pacienții cu colită ulcerativă cu analiza genomică cu scopul de a prioritiza anumite seturi de gene și căi de propagare a inflamației specifice pentru UC, observând 87 de căi supraexprimate și 8 subexprimate. Dintre acestea, cele mai importante erau legate de citokine, chemokine și receptorii acestora. Căile de semnalizare cel mai frecvent supraexprimate au fost cele legate de receptorii celulelor T, JAK-STAT și semnalizarea receptorului NODlike.[23,325]

De atlfel, există și un studiu al unei echipe din Romania care a analizat expresia genică la pacienții cu IBD și care a observant expresii crescute ale IL-8, chemokinelor SCYA3/4 și ale glutation S-transferazei P1 în țesutul inflamat, și supraexpresii ale IL-15 și SCYA85 în țesutul neinflamat, la pacienții cu UC.[326]

Practic, la pacienții cu UC au fost descrise multiple mecanisme epiteliale implicate în patogenia bolii cum ar fi depleția de cellule Goblet ce duce la alterarea stratului de mucus, secreție alterată de alfa și beta-defensine ce contribuie la stressul endotelial, în final contribuind la dezvoltarea colitei. [23,327–331].

În ceea ce privește boala Crohn, se pare că există o cascadă inflamatorie inițiată de patogenii intestinali la un individ susceptibil din punct de vedere genetic (variante genetice NOD2, ATG16L1), ce conduce la un clearance deficitar al detritusurilor bacteriene cu activare consecutivă continuă a celulelor Th17 și sinteză crescută de citokine și chemokine ce contribuie mai departe la recrutarea leucocitelor circulante perpetuând astfel procesul inflamator. [23]

În mod traditional, celulele T-helper 1 au fost considerate a fi implicate în procesul inflamator cronic din CD prin supraproducția de interferon-gamma(IFNg), IL17, IL21, IL22, CXCL8, pe când celulele Th2 au fost atribuite, mai degrabă, UC prin producția crescută de IL-5 și IL-13.[23,55]

Totuși, datele ulterioare din literatură au arătat că dezechilibrul celulelor Th17 regulatoare(Treg) și relația acestora cu Th17 circulante reprezintă o piesă importantă pentru dezvoltarea inflamației la nivel intestinal în general. [23,332].

În mod general, discutăm în patogeneza IBD de o interacțiune strânsă între epiteliul intestinal, microbiom și sistemul imun intestinal, atât cel înnăscut cât și cel adaptativ. [23]

Ultimele decade au reprezentat o perioadă înfloritoare pentru dezvoltarea de molecule utilizate în tratamentul bolilor cu mecanism imun, ce au la bază sintetizarea de anticorpi ce țintesc molecule circulante implicate în diferitele căi de propagare a inflamației. Țintele principale pentru evaluarea eficienței acestor molecule în trialurile clinice pentru IBD s-au modificat în timp, pornind de la răspuns clinic și remisiune clinică și avansând în profunzime către remisiune biologică și endoscopică. Acest proces de schimbare a țintelor de eficacitate a avut la bază observația conform căreia riscul de recădere este influențat de profunzimea remisiunii obținute cu o anumită moleculă, un exemplu clar fiind reprezentat de observația că remisiunea endoscopică predispune pacienții la un risc mult redus de recădere comparativ cu pacienții care se află doar în remisiune clinică.Considerând datele de mai sus, putem postula că remisiunea histologică și posibil cea moleculară ar putea reprezenta viitoare ținte terapeutice, dar, până în prezent, datele despre utilitatea acestora în practica clinică sunt insuficiente pentru a face recomandări în acest sens. [23,333]

Obiectivul prezentului studiu este de a obține date preliminare privind semnătura moleculară de activitate și remisiune a colitei ulcerative si bolii Crohn într-o cohortă de pacienți din Romania cu IBD, comparând profilul expresiei genice a acestor pacienți cu profilul de la nivelul mucoasei prelevate de la pacienți sănătoși, cu scopul de a identifica markeri moleculari de activitate sau remisiune prin efectuarea de corelații cu scorurile endoscopice și histologice deja utilizate în evaluarea activității inflamatorii în IBD. [23]

#### <span id="page-122-0"></span>**9.2. Materiale și metode**

#### **9.2.1. Planul de lucru**

Activitățile studiului s-au desfașurat în două instituții din București: Institutul Național de Patologie "Victor Babeș" și Spitalul Universitar de Urgență "ELIAS" din București.

Obiectivul prezentei cercetări a fost reprezentat de evaluarea expresiei genice prin analiză comparativă țesut patologic versus țesut normal recoltat de la acelasi pacient precum si țesut patologic versus țesut normal recoltat de la donatori sanatosi și a cuprins un numar de 20 de cazuri.

#### **9.2.2. Selectarea pacienților**

Studiul s-a realizat în conformitate cu normele internaționale (Declarația de la Helsinki) și cele naționale (legea nr. 46/2003) privind drepturile pacientului. Inregistrarea pacienților a fost codificată distinct și nu s-au folosit nume, adrese sau CNP în prelucrările de date din studiu.

Selecția pacienților s-a realizat pe baza diagnosticului de boală inflamatorie intestinală stabilit conform ghidului European ECCO de diagnostic si tratament al bolilor inflamatorii intestinale. [21,202]Datele necesare prelucrării statistice au fost preluate din bazele de date ale Institutului Național de Patologie "Victor Babeș" și Spitalului Universitar de Urgență "ELIAS" din București.

Am înrolat 19 pacienți de la care s-au prelevat 20 de seturi de biopsii, pentru un pacient fiind disponibile probe de țesut în dinamică sub tratamente diferite, și 20 de pacienți sănătoși.

Înrolarea s-a efectuat în mod consecutiv la prezentarea în clinică pentru reevaluare endoscopică.

Toți pacienții au semnat consimțământ informat de participare la studiu înaintea colonoscopiei.

Pentru lotul inițial au fost urmăriți următorii parametri:

- Sex;
- Vârsta;
- Tipul de boală inflamatorie intestinală;
- Extensia bolii;
- Severitatea puseului pe criterii clinice ;
- Severitatea endoscopică a leziunilor;
- Severitatea histologică a leziunilor;
- Tratamentul în curs la momentul prelevării probelor histologice.

#### **9.2.3. Definirea scorurilor utilizate**

Pentru definirea severității puseului de boală am utilizat scorul Mayo parțial pentru colita ulcerativă, cu valori numerice cuprinse între 0-9, valoarea mai mare definind o severitate mai mare. Pentru boala Crohn am folosit în evaluarea puseului scorul Crohn's disease activity index of severity (CDAI) cu definirea remisiunii ca scor CDAI<150, puseu ușor de activitate cu scor CDAI=150÷219, puseu moderat de activitate cu scor CDAI=220÷449 și puseu sever cu scor CDAI>450. [270,296,334]

Definirea extensiei bolii s-a efectuat utilizând clasificarea Montreal atât pentru colita ulcerativă unde E1=proctită. E2=colită stângă, E3=pancolită, cât și pentru boala Crohn unde L1=localizare ileală, L2=localizare colonică, iar L3= localizare ileo-colonică. Suplimentar, clasificarea Montreal include și parametrii legați de vârsta la debut (A1<16 ani; A2=16-40 ani și A3>40 ani) și, respectiv, de patternul de evoluție a bolii (B1=pattern inflamator, B2=pattern stenozant, B3=pattern fistulizant), pentru boala Crohn.[279]

Din punct de vedere al leziunilor endoscopice, evaluarea severității s-a efectuat folosind subscorul Mayo endoscopic pentru colita ulcerativă care se calculează însumând parametrii ce evaluează prezența/absența ulcerațiilor/eroziunilor, eritemul mucoasei, vizibilitatea patternului vascular mucozal și prezența/absența sângerării spontante/provocate, cu valori totale cuprinse între 0-3, scorul mai mare definind leziuni mai severe. Pe de altă parte, un subscor Mayo endoscopic de 0 sau 1 definește vindecarea mucozală. Referitor la boala Crohn, am optat pentru scorurile Simple Endoscopic Score for Crohn disease (SES-CD) la pacienții neoperați, iar la cei operați am utilizat scorul Rutgeerts de evaluare a recurenței postoperatorii, pentru ambele fiind valabilă observația că un scor mai mare definește o severitate mai crescută. SES-CD evaluează dimensiunea ulcerelor mucozale, suprafața ulcerată, entensia leziunilor endoscopic și prezența stenozelor. Pentru scorul Rutgeerts valorile variază între I0 și I4 în funcție de numărul ulcerațiilor, aspectul mucoasei intercalare și prezența stenozei la nivelul anastomozei sau la nivelul ileonului neoterminal. O valoare I0 sau I1 se consideră fără recurență postoperatorie.[23,242,296,335,336]

Severitatea histologică a fost evaluată cu scorul Nancy pentru colita ulcerativă care utilizează ca parametrii prezența ulcerației și infiltratul inflamator acut și cronic pentru a defini pe o scală de la 0-4 severitatea histologică. În ceea ce privește boala Crohn, am folosit scorul Global Histologic Activity index of Severity (GHAS) care încorporează ca parametrii injuria epitelială, modificările arhitecturale, infiltratul inflamator cu mononucleare sau polimorfonucleare din lamina propria și epiteliu, prezența eroziunilor/ulcerațiilor și granuloamelor, cu puncte adăugate pentru fiecare parametru identificat. Un scor peste limita de 2 puncte indică prezența activității histologice, fără a exista încă o clasificare clară a severității în funcție de numărul de puncte, dar este logică presupunerea unei severități crescute asociate unui scor mai mare. [23,337–339]

#### **9.2.4. Probe biologice**

Pentru identificarea modificărilor genetice și epigenetice, probele biologice au fost reprezentate de fragmente tisulare din mucoasă lezională, din mucoasă neinflamată și de la pacienți sănătoși.

Conservarea fragmentelor tisulare s-a realizat fie prin fixare în formol și includere în parafină, fie prin congelare la -80<sup>o</sup>C.

Din fiecare fragment tisular, fie că a fost fixat în formol și inclus în parafină fie că a fost congelat, au fost realizate, în serie, secțiuni la microtom cu grosimea de 4 µm pentru colorație cu hematoxilină-eozină.

După obținerea secțiunilor și etalarea pe lame, s-a efectuat colorația histopatologică. Un medic anatomopatolog specialist a evaluat lamele și a confirmat diagnosticul de boală inflamatorie intestinală conform criteriilor din literatura de specialitate.[338]Pentru fragmentele congelate de țesut neinflamat și normal s-a efectuat câte o secțiune la criotom pentru examenul histopatologic. Secțiunile au fost colorate hematoxilină-eozină și au fost verificate de către medicul anatomopatolog.

Fragmentele prevăzute pentru extracție de ARN au fost conservate într-un tampon special de inactivare a ARNazelor reprezentat de *RNAlater* imediat după recoltare și s-au păstrat la frigider la 4-8 <sup>o</sup>C. După 24 – 48 ore aceste fragmente de țesut au fost scoase din soluția tampon și au fost păstrate la -80<sup>o</sup>C până la utilizare.

#### **9.2.5.Extracția și evaluarea calității și a cantității acizilor nucleici**

#### **9.2.5.1. Extracția ARN**

Pentru extracția și purificarea ARN total din suspensia celulară s-a folosit *RNeasy Mini Kit* de la Qiagen. Metoda are la bazăcapacitatea de legare selectivă a ARN în prezența etanolului, de o membrană de siliciu, în timpul centrifugării. Procedeul presupune, în primul rând, liza și omogenizarea probei de analizat într-un tampon cu tiocianat de guanidină ce inactivează RN-azele și descompune componentele celulei păstrând, totodată, ARN integru, urmat de fixarea ARN în membrana de siliciu. După spălarea cu tampoane speciale pentru îndepărtarea contaminanților chimici, moleculele de ARN (mai mari de 200 de perechi de baze), legate de membrană, sunt apoi diluate în apă lipsită de nucleaze.

#### **Procedeu**

Se prepară fragmentul de țesut fixat in RNA later . Nu *se folosesc mai mult 20mg țesut.*

**1.** Liza celulară cu RLT.

Se adaugă 600 µl RLT cu 2-mercaptoetanol (10 µl 2-mercaptoetanol la 1 ml RLT).

- **2.** Omogenizare la omogenizator.
- **3.** Se adaugă 600 µl etanol 70%; omogenizare prin pipetare.
- **4.** Se transferă 700 μl într-o coloană introdusă într-un tub colector. Se centrifughează 15 secundela 10.000 rpm și se elimină filtratul. Dacă volumul probei depășește 700 μl se repetă centrifugarea în aceeași coloană și se îndepărtează filtratul.
- **5.** *Opțional!* Eliminarea ADN genomic
	- 5.1 Se adaugă 350 μl tampon RW1. Se centrifughează 15 secunde la 10.000 rpm și se elimină filtratul.
	- 5.2 Se adaugă 10 μl ADNază I la 70 μl tampon RDD. Omogenizare prin răsturnarea tubului. Nu se vortexează!
	- 5.3 Se adaugă mixul de ADNază (80 μl) direct pe filtrul din coloană și se incubează 15 min. la temperatura camerei.
	- 5.4 Se adaugă 350 μl tampon RW1. Se centrifughează 15 secundela 10.000 rpm și se elimină filtratul.
- **6.** Se adaugă 500 μl tampon RPE. Se centrifughează 15 secunde la 10.000 rpm și se elimină filtratul.
- **7.** Se adaugă 500 μl tampon RPE. Se centrifughează 2 minute la 10.000 rpm și se elimină filtratul
- **8.** Se poziționează coloana într-un nou tub colector de 2 ml și se centrifughează 1 minut la viteză maximă.
- **9.** Se poziționează coloana într-un nou tub colector de 1,5 ml și se adaugă 30 μl apă fără nucleaze. Se incubează 1 min. la temperatura camerei. Se centrifughează 1 minut la 10.000 rpm pentru eluarea ARN.
- **10.** Se determină spectrofotometric calitatea și cantitatea de ARN obținut.

#### **9.2.5.2. Determinarea calității si a cantității acizilor nucleici**

Verificarea calității acizilor nucleici extrași precum și determinarea concentrației acestora reprezintă un punct de control obligatoriu în cadrul experimentelor de biologie moleculară. Acestea sau realizat prin spectrofotometrie in ultraviolet (UV), utilizând spectrofotometrul NanoDrop-2000, ThermoScientific (Figura 9.1.).

Figura 9.1. Spectrofotometrul NanoDrop-2000, ThermoScientific

Acizii nucleicii absorb lumina UV la lungimi de undă cuprinse între 258-260 nm, proteinele absorb la280 nm, iar contaminanții de origine chimică la 230 nm. Citirea absorbanțelor la cele trei lungimi de undă determină concentrația acizilor nucleici extrași si puritatea acestora. Raportul dintre valorile absorbanțelor determinate la 260 nm si 280 nm sugerează o posibila contaminare cu proteine restante a acizilor nucleici extrași, valoarea optimă a raportului fiind 1,8-2**.** O valoare <1,7 a acestuia indică o contaminare proteică semnificativă, extractul necesitând o etapă de purificare suplimentară

premergătoare etapei de amplificare. Prin calcularea raportului A260/A230 putem aprecia prezența contaminanților de origine chimică (fenol,compuși guanidinici și carbohidrați), o valoare <1,8 a acestui raport demonstrând un grad semnificativ de contaminare chimică.

Concentrația acizilor nucleici extrași s-a calculat pe baza valorilor absorbanțelor măsurate la lungimea de undă de 260 nm (A260), astfel: unei absorbanțe (A260) cu valoarea 1 corespunde unei concentrații de 50 μg/ ml ADN dublu catenar sau 40 μg/ ml ARN.

#### **9.2.6. Identificarea expresiei genice**

Pentru studiul expresiei genice s-a utilizat metoda PCR array. qPCR array oferă avantajul combinării performanței real-time PCR cu abilitatea microarray de a detecta nivelul de expresie a mai multor gene simultan. Testele sunt concepute pentru a analiza un grup de gene implicate într-o patologie sau cale biologică, de obicei în plăci cu 96 sau 384 godeuri, în fiecare godeu existând primeri specifici unei gene. Fiecare test conține pe lângă primeri pentru genele de interes, primeri pentru gene de referință (housekeeping gene), primeri pentru controlul contaminării cu ADN genomic, primeri pentru controlul reacției de revers-transcriere și primeri pentru controlul performanțelor reacției de amplificare. Pentru fiecare genă de interes rezultatele sunt prelucrate și prezentate sub formă de expresie genică relativă, comparația realizându-se între probele luate în studiu și un lot martor sau control.

Tehnologia real-time PCR aplicată prezintă avantaj major comparativ cu tehnica microarray prin acuratețea sporită a rezultatelor obținute datorită faptului că efectuarea detecției se realizează**în timp real**în faza de creștere exponențială a amplificării. In această fază se realizeaza o dublare a cantității de amplicon la fiecare ciclu iar rezultatele se corelează cu nivelul initial al țintei. Utilizarea SYBR Green, fluorocrom capabil să se lege de moleculele de ADN dublu catenare și să emită fluorescență, permite monitorizarea permanentă a procesului de amplificare, nivelul de fluorescență crescând proporțional cu cantitatea de amplicon produsă.

Colectarea semnalului fluorescent în faza de amplificare exponențială permite cuantificarea cu precizie a țintei; în această fază eficiența amplificării nu este influențată de epuizarea reactivilor, acumularea de inhibitori sau inactivarea polimerazei. Performanța PCR array este garantată doar în utilizarea asociată cu truse de revers-transcriere și de amplificare dedicate acestei metode.

*Revers-transcrierea* presupune sinteza primei catene ADNc pe matriță de ARNm si s-a realizat cu *RT<sup>2</sup>First Strand Kit, Qiagen*si aparatul Veriti 96 Well Thermal Cycler (Applied Biosystems, Singapore) (Figura 9.2.). Este necesar ca în această etapă să se realizeze o eliminare suplimentară a eventualelor resturi de ADN genomic din probele de ARN, resturi care ar putea fi amplificate în timpul PCR determinând semnale fals pozitive. Controlul reacției de reverstranscriere (RTC) poate fi realizat doar cu ajutorul unui ARN extern, sintetizat în cursul reacției de revers-transcriere. Componentele mixului de reacție trebuie să fie perfect compatibile cu componentele PCR.

Figura 9.2 **.** Aparat PCR Veriti 96 Well (Applied Biosystems, Singapore)

**Protocol de lucru** (in acord cu indicațiile producatorului)

- 1. Eliminarea ADN genomic: într-un tub PCR se pipetează: 25 1000ng ARN total, 2 μl Buffer GE si apă fără RNase până la un volum total de 10 μl. Incubare la 42<sup>o</sup>C, 15 min, urmată de răcire pe gheață 1 min.
- 2. Revers-transcrierea: peste amestecul inițial se pipetează: 4 μl 5x Buffer BC3, 1 μl Control P2, 2 μl RE3 Reverse Transcriptase Mix si 3 μl apa fara RNase . Incubare la 42<sup>o</sup>C, 5 min, urmată de stoparea reacției prin încălzire la 95<sup>o</sup>C, 5 min. Se adaugă 92 μl apă fără RNase.

ADNc obținut se stochează la -20°C până la efectuarea reacției de amplificare.

*Reacția de amplificare*necesită utilizarea unei polimeraze înalt specializată (HotStartDNATaqPolymerase) precum și secvențe de primeri care să prevină formarea dimerilor sau ai produșilor de reacție nespecifici și care să asigure eficiență crescută de amplificare chiar și în cazul genelor dificil de amplificat. Dacă aparatul de amplificare nu permite normalizarea semnalelor fluorescente, este necesară utilizarea unui fluorofor de referință în mixul de amplificare. Colorantul de referință este un colorant "pasiv" a cărui fluorescentă nu se modifică în cursul amplificării, dar care corectează sau normalizează diferențele de fluorescență cauzate de erori de pipetare, transparență neuniformă sau reflexie a capacelor plăcii PCR. Normalizarea se realizează prin raportarea intensității semnalului fluorescent emis de SYBR Green la intensitatea semnalului fluorescent emis de colorantul de referință pentru fiecare ciclu de amplificare și pentru fiecare godeu. În practica curentă cel mai utilizat colorant de referință este ROX.

Experimentul de real time PCR a respectat manualul producatorului - *User Manual of RT2 Profiler PCR Array system (SABioscience)*, utilizand SYBR Green/ROX PCR Master Mix in aparatul StratageneMx3005P(figura 9.3.).

Figura 9.3**.** Aparat real-time Stratagene Mx3005P (Thermo Fisher Scientific, USA)

S-a utilizat placa de testare RT Profiler PCR Array Human Crohn Disease – PAHS 169Z

- care contine primeri pentru 84 de gene de interes(tabel 9.1 și 9.2) implicate în mai multe procese biologice după cum urmează (specificațiile producatorului):

- **a) Procesul apoptotic**: CASP1 (ICE), CCL2 (MCP1), EGR3, IL1B, IL2RA (CD25), IL6, ITGB2, LCN2 (NGAL), SOD2, TNF
- **b) Procesul inflamator**: C3, CCL11 (eotaxin), CCL2 (MCP1), CCL20 (MIP-3°), CCL25 (TECK), CCL5 (RANTES), CCR1, CCR2, CCR5, CX3CL1, CXCL1 (GRO1, GROa, SCYB2), CXCL3, CXCL9 (MIG), CSCR1 (IL8RA), FPR1, IL13, IL17A, IL1B, IL2RA (CD25), IL23A, IL5, IL6, CXCL8, ITGB2, LTB, LYZ, S100A8, SAA1, SELE, STAT3, TNF
- **c) Imunitatea umorală, innăscută și adaptativă**: CCL2 (MCP-1), IL6, DEFA5, DEFA6, LYZ, C3, C4BPB, CASP1, CD55, CR2, IL1RN, IRF5, ISG15, LCN2, NOD2, NOS2, SAA1, TYK2, CCR2, CCR5, CCR9, CXCR3, HLA-DQA1, HLA-DRA, HLA-DRB1, IFNG, IL13, IL17A, IL2RA, IL5, IL6, IRF5, STAT1
- **d) Proteinele matrixului extracellular și Molecule de adeziune celulară**: CCL2, CCR1, CCL11, CSTA, CX3CR1, CXCL12, CXCR3, ITGB2, MMP1, MMP10, MMP3, MMP7, PECAM1, SELE, SELL (LECAM-1), TIMP1, VWF
- **e) Proteine neclivate de răspuns**: HSP90B1, HSPA5, UBD
- **f) Proteine de secreție digestivă**: GCG, MUC1 (mucina), REG1A, REG1B, TFF1
- **g) Metabolism proteic**: ALDOB, PCK1, TDO2
- **h) Alte gene associate bolii Crohn**: ABCB1 (MDR1), ATG16L1, CHI3L1, EDN3, NR3C2

Tabel 9.2. Imaginea unei plăci PCR array. În godeurile A1-G12există primeri pentru genele de interes (84 gene). Godeurile H1-H5 conțin un panel de gene housekeeping pentru normalizarea rezultatelor(HK1- HK5). Godeul H6 conține controlul pentru contaminarea cu ADN genomic(GDC), godeurile H7- H9 conțin controale ale reacției derevers-transcriere (RTC), iar godeurile H10-H12 conțin controale ale PCR(PPC).

**Protocol de lucru** (in acord cu indicatiile producatorului)

Mix de reactie: 1350 μl SYBR Green plus ROX Master Mix, 1248 μl apă fără nucleaze și 102 μl ADNc. Se omogenizează întregul mix și se distribuie câte 25 μl în fiecare godeu din placa de reactie. Se acoperă placa, se centrifughează la 400 rpm, timp de 30 s după care urmează amplificarea dupa protocolul indicat de producător.

Protocolul de amplificare conform Tabelului 9.3 s-a realizat în aparatul Mx3005p (Stratagene, Thermo Fisher Scientific, SUA).

#### Tabelul 9.3**.** Programul de amplificare

#### *Curba de topire (disociere).*

După realizarea amplificării este necesară realizarea curbei de disociere. Prin creșterea treptată a temperaturii ampliconilor are loc disocierea celor două catene de ADN urmată de scăderea intensității fluorescenței (SYBR Green este colorant de intercalare). Softul aparatului PCR este capabil să realizeze curba de topire pentru fiecare godeu prin calcularea primei derivate a fluorescenței funcție de temperatură, iar temperatura la care are loc maximul de disociere reprezintă temperatura de topire (disociere). Existența unei curbe cu mai multe vârfuri denotă existența produșilor de amplificare nespecifici și deci, godeurile în care se constată existența produșilor nespecifici vor fi excluse din analiză.

#### *Analiza rezultatelor.*

La aparatele care nu au posibilitatea selectării valorii prag automat, aceasta se realizează manual prin plasarea acesteia în prima treime din porțiunea liniară a curbei exponențiale de amplificare. Este important ca valoarea prag sa fie aceeași pentru toate probele din cadrul unui studiu. Prin trasarea valorii prag se obțin valorile C<sup>T</sup> (threshold cycle) care reprezintă numărul ciclului la care valoarea prag intersectează curba de amplificare.

Controlul de calitate.

- Orice valoare a CT ≥ 35 este considerată ca lipsă a amplificării

- Controlul de contaminare cu ADN genomic (GDC). Dacă valoarea CT ≥ 35, nu există contaminare iar rezultatele obținute sunt corecte. La o valoare CT ≤ 35 contaminarea este evidentă iar experimentul se repetă.
- Controlul performanței amplificării (PPC). Dacă valoarea medie a CT = 20 ± 2, rezultatele obținute sunt corecte. Valori mai mari indică prezența inhibitorilor în reacția de amplificare ceea ce înseamnă necesitatea purificării probei de ARN.
- Controlul reacției de revers-transcriere (RTC). Se realizează calculând diferența dintre media CT a RTC si media CT aPPC. Dacă aceasta valoare este ≤ 5, revers-transcrierea sa realizat eficient.

Se exportă rezultatele obținute într-un document Excel, iar în cazul godeurilor cu CT ≥ 35 sau cu curbe de topire multivârf valorile vor fi înlocuite cu specificația not detected sau N/A.

Calculul nivelului de expresie genică relativă se realizează prin compararea valorii CT a unei gene de interes în anumite condiții cu valoarea CT a aceleeași gene in condiții de referință ( de ex. o genă la un bolnav versus aceeași genă la un lot cu subiecți sănătoși, sau compararea valorilor CT la diferite momente ale unei terapii pentru monitorizarea acesteia).

Calculul se poate efectua automat utilizând softuri dedicate puse la dispoziție de către firmele producătoare ale reactivilor utilizați.

Manual este mai dificil de realizat, mai ales dacă se dorește calcularea valorii *fold change.* In prima etapă a acestui calcul se realizează normalizarea valorilor C<sup>T</sup> prin intermediul genelor de referință, utilizându-se formula:

$$
\Delta \mathbf{C}\_{\mathrm{T}} = \mathbf{C}\_{\mathrm{T}}^{\mathrm{GOI}} \cdot \mathbf{C}\_{\mathrm{T}}^{\mathrm{AVG}\,\mathrm{HKG}}
$$

Nivelele de expresie ale genelor de referință nu trebuie să fie influențate de condițiile experimentale, ele exprimându-se constant în țesuturi atât în condiții normale cât și în condiții patologice.

Dupa normalizare, se calculează ΔΔCT pentru identificarea expresiei genice relative.

ΔΔCT = ΔC<sup>T</sup> (probă) - ΔC<sup>T</sup> (control)

Valoarea *fold change* a fiecărei gene de interes comparativ cu aceeași genă din grupul control este dată de valoarea lui 2(-ΔΔCT). O valoare supraunitară indică supraexpresie, în timp ce o valoare subunitară indică subexpresie genică. Fiind vorba de fenomene biologice, în cadrul cărora genele pot fi sub- sau supraexprimate, se preferă utilizarea expresiei *fold regulation,*  exprimată prin valori pozitive și negative, valoarea lui 2(-ΔΔCT) ramânând aceeași pentru genele supraexprimate și schimbându-se în (-2 (ΔΔCT)) pentru genele subexprimate.

Rezultatele obținute, exprimate în valori ale C<sup>T</sup> s-au exportat într-un document Excel.În condițiile în care controlul de calitate nu este trecut, analiza nu se poate efectua. Valoarea CT a controlului PPC trebuie să fie 20±2. Eficiența reverstranscrierii se realizează calculând diferența dintre media CT a miRTC și media CT aPPC. Dacă aceasta valoare este ≤ 7, revers-transcrierea s-a realizat eficient, iar controlul de calitate al testului a fost trecut. Analiza propriu-zisă se efectueaza prin calcularea valorii *fold change.* In prima etapă a acestui calcul se realizează normalizarea valorilor C<sup>T</sup> prin intermediul celor 6 snRNA, utilizându-se formula:

$$
\Delta \mathbf{C}\_{\mathrm{T}} = \mathbf{C}\_{\mathrm{T}}^{\mathrm{miRNA}} - \mathbf{A} \mathbf{V} \mathbf{G} \, \mathbf{C}\_{\mathrm{T}}^{\mathrm{snRNA}},
$$

Nivelul de expresie a snRNA nu trebuie să fie influențat de condițiile experimentale, ele exprimându-se constant în țesuturi atât în condiții normale cât și în condiții patologice.

Dupa normalizare, se calculează ΔΔCT pentru identificarea expresiei relative a genei studiate

ΔΔCT = ΔC<sup>T</sup> (țesut inflamat/patologic/lezional) - ΔC<sup>T</sup> (țesut neinflamat)

Valoarea *fold change* a fiecărei gene în cele două tipuri de țesuturi a fost dată de valoarea lui 2(-ΔΔCT).. S-a ales *cut-off* (valoare prag) ca fiind valoarea 2. La finalul analizei rezultatele au fost prezentate și sub formă de scatter plot și hartă calorică (heatmap).

#### **9.2.7. Analiza statistică**

Variabilele numerice au fost testate utilizând testul Chi pătrat, variabilele continue cu testul t iar corelațiile au fost efectuate folosind testul Pearson, prin intermediul Statistical Package for Social Sciences, Version 17.0 (SPSS Inc). Pentru analiza datelor de expresie genică, am folosit pachetul software ce însoțește kit-ul RT2 Profiler PCR Array. Acest pachet folosește exprimări ale valorilor pe baza fold change calculat în funcție de ΔΔCT iar pentru valorile p folosește testul chi pătrat.

Pentru variabilele continue am utilizat valori medii ± deviația standard, iar pentru testarea ipotezelor formulate am folosit testele parametrice Student și ANOVA (SPSS v17.0) cu următoarea interpretare a valorilor lui p:

- *p*<0.05, diferența între cele două medii este semnificativă.
- *p*< 0.01, diferența între cele două medii este înalt semnificativă.
- *p*< 0.001, diferența între cele două medii este foarte înalt semnificativă. *p* > 0.05, diferența între cele două medii este nesemnificativă.

Analiza asocierilor dintre două variabile s-a realizat prin utilizarea testului chi pătrat, cu pragul de semnificație statistică p <0,05.

Pentru analiza de corelație endoscopie – histologie, având în vedere lotul mic al pacienților analizați, am folosit coeficientul de corelație Pearson r (Microsoft Excel, Office Pack 2016), cu valori cuprinse între -1 și 1, care se interpretează astfel:

- peste 0.5 sau mai mic de -0.5, efectul corelației este crescut.
- Între 0.3-0.5 sau -0.3 și -0.5, efectul corelației este mediu.
- Între 0.1-0.3 sau -0.1 și -0.3, efectul corelației este scăzut.

#### <span id="page-139-0"></span>**9.3. Rezultate**

Pentru realizarea acestui studiu am prelevat biopsii în timpul colonoscopiei de la 19 pacienți cu boli inflamatorii intestinale din țesut inflamat sau cunoscut a fi fost inflamat, dar actualmente fără leziuni (remisiune endoscopică), din țesut neinflamat în calitate de control intern, și de la 20 pacienți sănătoși ce au efectuat colonoscopie de screening al cancerului colorectal. Datele demografice și fenotipice ale loturilor sunt prezentate in tabelul 9.4.

Tabel 9.4. Caracteristicile clinice ale lotului de pacienți (Clasificarea Montreal pentru

descrierea fenotipică a bolii Crohn și pentru extensia colitei ulcerative).

Pentru evaluarea scorurilor endoscopice și histologice, grupul pacienților a fost împărțit în subgrupuri în funcție de diagnosticul inițial, iar pentru subgrupul pacienților cu boală Crohn am subgrupat suplimentar în funcție de istoricul chirurgical în pacienți operați și neoperați.

Statistica descriptivă a celor 3 subgrupuri rezultate se observă în tabelele 9.5, 9.6 și 9.7.

Tabel 9.5. Statistica descriptivă a subgrupului de pacienți cu boală Crohn operați – recurență postoperatorie.

Tabel 9.6. Statistica descriptivă pentru subgrupul de pacienți cu boală Crohn fără istoric chirurgical.

Tabel 9.7. Statistica descriptivă a subgrupului pacienților cu colită ulcerativă.

Ulterior, am testat corelațiile existente între severitatea endoscopică și cea histologică în cele 3 subgrupuri de pacienți. Nu s-a putut verifica semnificația statistică cu valoarea p având in vedere numărul mic de pacienți. Doar pe baza coeficientului de corelație am obținut efect crescut pentru toate cele 3 subgrupuri analizate astfel că, în cazul pacienților cu recurență postoperatorie a bolii Crohn valoarea *Pearson r a fost de 0.98*, la pacienții cu boală Crohn fără istoric chirurgical am obținut *Pearson r de 0.77*, iar la pacienții cu colită ulcerativă nivelul corelației a fost evaluat cu *Pearson r de 0.91*. Corelațiile obținute au fost ilustrate sub forma de scatter plot cu trendline în figurile 9.4, 9.5 și 9.6.

Figura 9.4. Corelație între severitatea endoscopică și histologică în subgrupul pacienților cu recurență postoperatorie.

Figura 9.5. Corelație între severitatea endoscopică și severitatea histologică în subgrupul pacienților cu boală Crohn fără istoric chirurgical.

Figura 9.6. Corelație între severitatea endoscopică și severitatea histologică la pacienții cu colită ulcerativă.

*Pentru analiza expresiei genice*, după procesele de extracție și purificare, s-a efectuat analiza spectrofotometrică a ARN total pentru determinarea cantității și calității acestuia (figurile 9.7 și 9.8)

Figura 9.7. Exemplicare a unei verificări spectrofotometrice a calității și cantității ARN total extras din țesut inflamat pe RNAlater și congelat. Concentrația extractului a fost de 296.1 ng/ml. Valorile rapoartelor 260/280 și 260/230 denotă o calitate bună a produsului obținut, fără contaminanți proteici sau chimici.

Figura 9.8. Exemplicare a unei verificări spectrofotometrice a calității și cantității ARN total extras din țesut neinflamat pe RNAlater și congelat. Concentrația extractului a fost de 2010.9 ng/ml. Valorile rapoartelor 260/280 și 260/230 denotă o calitate bună a produsului obținut, fără contaminanți proteici sau chimici.

După revers-transcriere, ADNc a fost verificat spectrofotometric(figura 9.9 ).

Figura 9.9. Exemplicare a unei verificări spectrofotometrice a calității și cantității ADNc. Concentrația extractului a fost de 531.9 ng/ml. Valorile rapoartelor 260/280 și 260/230 denotă o calitate bună a produsului obținut, fără contaminanți proteici sau chimici.

A urmat procesul de amplificare care s-a desfășurat fără incidente, cu rezultate vizibile de la ciclul 15 (figura 9.10)

Figura 9.10. Exemple de curbe de amplificare liniară – stânga, și logaritmică – dreapta

După finalizarea procesului de amplificare, rezultatele finale sub forma CT au fost analizate și prezentate sub formă de tabele, grafice de tip scatter-pot, diagrame și hartă calorică.

Pe harta calorică, culoarea verde reprezintă genele subexprimate, iar culoarea roșu prezintă genele supraexprimate. Pe graficul tip scatter-pot linia centrală indică expresia nemodificată, genele localizate deasupra acestei linii fiind supraexprimate, iar cele localizate inferior fiind subexprimate.

Analiza comparativă a țesutului inflamat provenit de la pacienții cu IBD și cel neinflamat de la aceeași pacienți a evidențiat 32 de gene supraexprimate, toate prezentând semnificație statistică pentru țesutul neinflamat comparativ cu pacienții sănătoși, în timp ce în țesutul inflamat de la pacienții cu IBD am identificat 1 genă subexprimată și 55 de gene supraexprimate toate având nivel de expresie semnificativ statistic (tabelul 9.8, figurile 9.11, 9.12, 9.13, 9.14 și 9.15).

Tabel 9.8. Genele exprimate diferențial între mucoasa neinflamată și cea inflamată la pacienții cu IBD vs. Control cu semnificație statistică p<0.05

Figura 9.11. Scatter plot și hartă calorică țesut neinflamat și inflamat vs. control

Figura 9.12. Expresia comparativă a primelor 21 gene.

Figura 9.13. Expresia comparativă a genelor 22-42

Figura 9.14. Expresia comparativă a genelor 43-63

Figura 9.15. Expresia comparativă a genelor 64-84.

Grupând pacienții pe baza diagnosticului, am analizat diferențele între boala Crohn și control, observând 4 gene subexprimate și 32 de gene supraexprimate în țesutul neinflamat, dintre care 35 de gene au fost modificate semnificativ statistic, pe când în țesutul inflamat am identificat doar 1 genă subexprimată, cu 60 de gene supraexprimate, 58 de gene atingând semnificația statistică(tabelul 9.9, figurile 9.16, 9.17, 9.18, 9.19 și 9.20)

**Gena studiată CD Țesut neinflamat vs. Control (fold regulation) p value Gena studiată CD Tesut inflamat vs. Control (fold regulation) p value** MUC1 4.7298 0.000756 IL17A 4.9618 0.000006 TYK2 3.1163 0.00093 LTB 11.6307 0.000009 IL6 4.066 0.002218 TYK2 2.867 0.000026 VWF 2.118 0.002356 IL13 4.4998 0.000058 SOD2 1.9193 0.00414 CXCL11 5.9563 0.000071 CX3CL1 6.2059 0.004169 UBD 8.0084 0.000103 TIMP1 2.1351 0.004251 C4BPB 6.0175 0.000107 IL23A 2.1754 0.006517 REG1A 349.7077 0.000184 IL13 9.9539 0.006655 STAT3 1.9772 0.000370 CCL5 2.2169 0.006853 NOD2 3.5532 0.000591 PECAM1 3.0021 0.008643 TDO2 5.9189 0.000632 MMP10 5.2768 0.009107 ITGB2 2.5929 0.000657 CXCR1 7.3957 0.013979 CXCL9 4.2582 0.000773 IL17A 10.0001 0.014141 CCL11 3.5892 0.001112 CHI3L1 7.3957 0.014342 CXCL10 2.4606 0.001187 HSPA5 2.7491 0.0147 CXCL1 7.8994 0.001421 LTB 2.8727 0.015563 C3 4.8565 0.001438 NOD2 3.644 0.016487 NOS2 12.098 0.001481 CSTA 4.6681 0.017914 IFNG 3.3276 0.001977 SELE 2.4278 0.018354 PECAM1 3.7049 0.002165 ITGB2 1.6996 0.023357 CCL5 2.8557 0.002168 NOS2 5.3786 0.023484 CX3CL1 5.18 0.002200 CX3CR1 2.5836 0.024172 VWF 3.748 0.002339

Tabel 9.9. Genele exprimate diferențial între mucoasa neinflamată și cea inflamată la pacienții cu CD vs. Control cu semnificație statistică p<0.05

Figura 9.16. Scatter plot și hartă calorică țesut neinflamat și inflamat vs. control

Figura 9.17. Expresia comparativă a primelor 21 gene.

Figura 9.18. Expresia comparativă a genelor 22-42.

Figura 9.19. Expresia comparativă a genelor 43-64

Figura 9.20. Expresia comparativă a genelor 64-84

Am continuat cu analiza diferențelor între pacienții cu boală Crohn operați – recidivă postoperatorie, și cei neoperați, de asemenea, comparând nivelul expresiei genice cu pacienții sănătoși. Am observat subexpresia a 3 gene și supraexpresia a 40 de gene la pacienții cu recidivă postoperatorie, și doar 1 genă subexprimată și 65 de gene supraexprimate la pacienții cu boală pe intestin indemn comparativ cu controlul. Dintre acestea, 42 de gene la pacienții operați și 57 de gene la cei neoperați au atins pragul semnificației statistice (tabel 9.10, figurile 9.21, 9.22, 9.23, 9.24 și 9.25)

Tabel 9.10. Genele exprimate diferențial între mucoasa pacienților cu CD operați și cei neoperați vs. Control cu semnificație statistică p<0.05

Figura 9.21. Scatter pot și hartă calorică țesut de la pacienți cu CD și recidivă postoperatorie și respectiv, pacienți neoperați vs. control

Figura 9.22. Expresia comparativă a primelor 21 gene.

Figura 9.23. Expresia comparativă a genelor 22-42.

Figura 9.24. Expresia comparativă a genelor 43-64

Figura 9.25. Expresia comparativă a genelor 64-84

Din punct de vedere endoscopic am grupat pacienții în remisiune și cei cu activitate endoscopică prezentă și am analizat similar, prin comparație cu pacienții sănătoși, expresia genică la nivel mucozal. Am obținut 2 și, respectiv, 1 genă subexprimate, și, respectiv, 40 și 67 de gene fiind supraexprimate. În cazul pacienților cu boală în remisiune endoscopică, 34 de gene au prezentat semnificație statistică față de 59 de gene la pacienții cu activitate endoscopică (tabelul 9.11, figurile 9.26, 9.27, 9.28, 9.29 și 9.30)

Tabel 9.11. Genele exprimate diferențial între mucoasa pacienților cu CD în remisiune endoscopică și cu activitate endoscopică vs. Control cu semnificație statistică p<0.05

Figura 9.26. Scatter plot și hartă calorică țesut de la pacienți cu CD cu remisiune endoscopică și activitate endoscopică vs. Control

Figura 9.27. Expresia comparativă a primelor 21 gene.

Figura 9.28. Expresia comparativă a genelor 22-42.

Figura 9.29. Expresia comparativă a genelor 43-64

Figura 9.30. Expresia comparativă a genelor 64-84

Am căutat să identificăm care sunt influențele tratamentului asupra profilului de expresie genică și am grupat pacienții în funcție de moleculele de tratament utilizate la momentul prelevării biopsiilor. În lotul pacienților cu boală Crohn nu au existat decât pacienți tratați cu derivați 5-ASA și agenți biologici. Am observat 2 gene subexprimate și 67 supraexprimate în lotul tratat cu 5-ASA, și 1 genă subexprimată cu 50 supraexprimate în lotul pacienților tratați cu antiTNF. Semnificația statistică s-a obținut la 55 de gene din primul lot și 50 de gene pentru al doilea lot.De notat, deși numărul genelor este similar, nivelul de expresie este diferit(tabel 9.12, figuri 9.31, 9.32, 9.33, 9.34 și 9.35)

Tabel 9.12. Genele exprimate diferențial între mucoasa pacienților cu CD în tratament 5-ASA și cei în tratament cu antiTNF vs. Control cu semnificație statistică p<0.05

Figura 9.31. Scatter plot și hartă calorică țesut de la pacienți cu CD tratați cu 5-ASA și agenți biologici vs. control

Figura 9.32. Expresia comparativă a primelor 21 gene.

Figura 9.33. Expresia comparativă a genelor 22-42.

Figura 9.34. Expresia comparativă a genelor 43-64

Figura 9.35. Expresia comparativă a genelor 64-84

Analizând grupul pacienților cu colită ulcerativă am urmărit gruparea acestora după aceiași parametrii ca și în cazul pacienților cu boală Crohn. Astfel, prima analiză am efectuat-o comparând țesutul neinflamat cu cel inflamat. Am obținut 30 de gene supraexprimate în țesutul neinflamat, cu 1 genă subexprimată și 55 supraexprimate în țesutul inflamat. Dintre ele, 9 gene au fost semnificativ modificate pentru țesutul neinflamat și 51 de gene pentru cel inflamat(tabel 9.13, figuri 9.36, 9.37, 9.38, 9.39 și 9.40)

Tabel 9.13. Genele exprimate diferențial între mucoasa neinflamată și mucoasa inflamată la pacienți cu UC vs. Control cu semnificație statistică p<0.05

Figura 9.36. Scatter plot și hartă calorică țesut de la pacienți cu UC neinflamat și inflamat vs. control

Figura 9.37. Expresia comparativă a primelor 21 gene.

Figura 9.38. Expresia comparativă a genelor 22-42.

Figura 9.39. Expresia comparativă a genelor 43-64

Figura 9.40. Expresia comparativă a genelor 64-84

Continuând, am comparat grupul pacienților cu UC și remisiune endoscopică cu grupul pacienților cu activitate endoscopică. Numărul genelor subexprimate și supraexprimate a fost de 5 și 37 în remisiune, și, respectiv, 3 și 61 la cei cu activitate endoscopică. Semnificația statistică a fost observată pentru 25 de gene la grupul în remisiune și pentru 53 de gene la grupul cu activitate endoscopică prezentă (tabel 9.14, figuri 9.41, 9.42, 9.43, 9.44 și 9.45)

Tabel 9.14. Genele exprimate diferențial între pacienți cu UC în remisiune endoscopică și cei cu activitate endoscopică vs. Control cu semnificație statistică p<0.05

Figura 9.41. Scatter plot și hartă calorică țesut de la pacienți cu UC în remisiune și cu activitate endoscopică vs. control

Figura 9.42. Expresia comparativă a primelor 21 gene.

Figura 9.43. Expresia comparativă a genelor 22-42.

Figura 9.44. Expresia comparativă a genelor 43-64

Figura 9.45. Expresia comparativă a genelor 64-84

Am încercat gruparea pacienților în funcție de tratamentul efectuat însă teste de evaluare a semnificației statistice nu s-au putut efectua decât pentru grupul pacienților tratați cu 5-ASA, restul grupurilor conținând doar câte un subiect. Astfel, am identificat 3 gene subexprimate și 57 gene supraexprimate în lotul pacienților cu UC tratați cu 5-ASA față de lotul control, cu 49 de gene atingând semnificația statistică(tabel 9.15, figuri 9.46, 9.47, 9.48, 9.49 și 9.50)

Tabel 9.15. Genele exprimate diferențial între pacienți cu UC în tratament cu 5-ASA vs. Control cu semnificație statistică p<0.05

Figura 9.46 Scatter plot și hartă calorică țesut de la pacienți cu UC tratați cu diferite molecule vs. Control.

Figura 9.47. Expresia comparativă a primelor 21 gene.

Figura 9.48. Expresia comparativă a genelor 22-42.

Figura 9.49. Expresia comparativă a genelor 43-64

Figura 9.50. Expresia comparativă a genelor 64-84

Am avut la dispoziție material bioptic de la același pacient pe care l-am supus analizei comparative, acesta fiind în tratament cu două molecule diferite la momentul recoltării probelor. Am plecat de la premiza că în acest fel se elimină bias-urile legate de severitate, extensie și profil individual de expresie al citokinelor la nivel mucozal. Am observat 3 gene subexprimate și 50 supraexprimate sub tratament cu imunomodulator și, 4 gene subexprimate și 57 supraexprimate sub tratament cu antiTNF. Nu s-a putut efectua analiză statistică. Datele comparative se regăsesc în tabelul 9.16 și figurile 9.51, 9.52, 9.53, 9.54 și 9.55. Notăm și aici profilul similar al genelor exprimate dar niveluri evident diferite de expresie, mai mari sub tratament cu imunomodulator.

Tabelul 9.16. Expresia genică la același pacient sub tratament cu imunomodulator și agent biologic.

Figura 9.51. Scatter plot și hartă calorică țesut de la același pacient cu UC tratat cu imunomodulator și agent biologic vs. Control.

Figura 9.52. Expresia comparativă a primelor 21 gene.

Figura 9.53. Expresia comparativă a genelor 22-42.

Figura 9.54. Expresia comparativă a genelor 43-64

Figura 9.55. Expresia comparativă a genelor 64-84

#### <span id="page-192-0"></span>**9.4. Discuții**

Acest studiu este primul din Romania care analizează un număr atât de mare de gene implicate în procesele de inflamație, apoptoză, răspuns imun, adeziune celulară, remodelare tisulară și secreție de mucus în incercarea de a identifica o semnătură moleculară a bolilor inflamatorii intestinale pentru diferite situații clinico-evolutive.

Rezultatele noastre demonstrează pe de o parte, o corelație bună între severitatea leziunilor observată în timpul colonoscopiei și cea observată din punct de vedere microscopicși, pe de altă parte, diferențe semnificative atât ca valoare statistică cât și ca număr de gene exprimate între toate ipotezele comparative analizate, acest fapt sugerând implicarea concomitentă a tuturor căilor de propagare a inflamație analizate.

În ceea ce privește rolul scorurilor histologice în acest studiu datele obținute sugerează utilitatea acestora, dar numărul mic de pacienți și, secundar acestui fapt, inutilitatea aplicării unui test de semnificație statistică, conferă rezultatelor o valoare cel mult limitată, fiind nevoie de analize pe loturi mai ample pentru a confirma aceste date.

Referitor la profilul de expresie genică, având în vedere numărul mare de gene supraexprimate, voi discuta comparativ cu literatură doar genele supraexprimate cu valorile fold-regulation cele mai mari. Astfel, în toate analizele comparative am observat supraexpresie semnificativă atât statistic cât și ca valoare cantitativă a genelor **REG1A și REG1B**, toate genele **MMP**, **CHI3L1, CCL25, CXCR1, DEFA5 și DEFA6**.

Chiar dacă prezentul studiu are un lot restrâns de pacienți, am putut observa câteva trenduri generale de expresie genică. Rezultatele noastre sunt concordante cu datele din literatură care au descris patternuri de supraexpresie sugestive pentru inflamație cronică[23,340,341]

*Membrii familiei genelor de regenerare (REG)* au fost supraexprimate atât la pacienții cu boală inflamatorie în remisiune cât și la cei cu activitate endoscopică prezentă. Aceste rezultate confirmă datele din literatură care au demonstrat supraexpresia acestor gene la nivelul celulelor Paneth metaplazice la nivelul mucoasei colonice, atât în țesutul inflamat cât și în mucoasa endoscopic normală a acestor pacienți. Mai mult, aceste rezultate au fost reproduse și în populația pediatrică cu boli inflamatorii intestinale și pe model murin. [23,342–344]

O altă genă de interes observată în rezultatele acestui studiu este *chitinase 3-like 1 (CHI3L1)*care prin interacțiunea cu TLR4 permite aderarea și invazia bacteriilor la nivelul epiteliului colonic. Datele din literatură sugerează o posibilă utilitate a acestei gene în detecția precoce a displaziei colonice asociate bolilor inflamatorii intestinale. Rezultatele noastre au arătat o supraexpresie constant prezentă indiferent de comparațiile efectuate, prezența supraexpresiei inclusiv în remisiune sugerând faptul că anumite mecanisme moleculare ale bolii rămîn active. [23,342]

*Matrix metalo-proteinazele (MMP) și inhibitorii acestora tisulari (TIMP)* sunt implicați în patogeneza bolilor inflamatorii intestinale prin răspunsul prompt în context inflamator cu promovarea regenerării celulare și remodelării tisulare. Ele sunt responsabile de turn-over și degradarea matrixului extracelular. Dezechilibrul dintre MMP și TIMP conduce la remodelare tisulară aberantă și inflamație acută și cronică, fenomen întâlnit în bolile inflamatorii intestinale. Rezultatele noastre sunt și aici concordante cu literatura, aducând un plus legat de faptul că supraexpresia acestor gene este prezentă și în mucoasa pacienților aflați în remisiune endoscopică. De altfel, în literatură se postulează faptul că aceste proteine ar fi implicate în apariția neoplasmelor colorectale asociate bolilor inflamatorii intestinale, caz în care datele noastre atrag atenția că inclusiv pacienții aflați în remisiune pot prezenta risc crescut de a dezvolta un astfel de cancer. Suplimentar, în literatură există date pe modele murine care au demonstrat eficiența unui tratament cu barbiturice pe animale cu colită indusă prin administrarea de dextran sulfat. [333,345–347]

*CCL25* joacă un rol crucial în recrutarea limfocitelor circulante la nivelul mucoasei intestinale prin activarea CCR9. Triveddi et al. Au identificat CCR9 elevat la pacienții cu colita ulcerativă activă și la pacienții cu boală Crohn stenozantă și nivelul acestui receptor de citokinechemokine s-a corelat cu scorul endoscopic de severitate. [348]. Datele noastre au arătat o expresie diferită între biopsiile prelevate din țesut inflamat și țesut neinflamat la pacienții cu boală Crohn, dar nu și la cei cu colită ulcerativă, și expresie similară între pacienții cu boală Crohn in remisiune endoscopică și cei cu activitate endoscopică, sugerând persistența unui proces de recrutare limfocitară chiar și în stadiul de remisiune endoscopică.[349]

*C-X-C motif chemokine receptor (CXCR1)* reprezintă o altă genă de interes în analiza noastră deoarece am observat diferențe notabile în expresia acesteia între țesutul inflamat și cel neinflamat, între boala Crohn în remisiune endoscopică și cea cu activitate endoscopică, aceeași observație fiind valabilă și pentru colita ulcerativă. Proteina CXCR1 este un receptor cu mare afinitate pentru interleukina 8. Legarea ligandului de CXCR1 produce degranularea leucocitară contribuind semnificativ la întreținerea procesului inflamator tisular. Datele din literatură au demonstrat niveluri crescute ale acestui receptor atât în bolile inflamatorii intestinale, cât și în alte patologii care asociază inflamație tisulară cronică cum ar fi bronhopneumopatia obstructivă cronică, astmul bronșic, psoriazis și artrită reumatoidă. Interesantă este observația ca nivelurile CXCR1 rămân crescute la nivel ileal la pacienții care nu răspund la tratamentul biologic. In studiul nostru, am observat diferențe notabile doar în nivelul comparativ al expresiei CXCR1 dintre boala Crohn în remisiune endoscopică și cea cu criterii de activitate endoscopică, sugerând ca CXCR1 ar putea fi un marker de activitate endoscopică[350]

*Defensinele*reprezintă niște peptide antimicrobiene ce fac parte din sistemul imun înnăscut, contribuind la funcția de barieră a mucoasei intestinale prin efectul asupra patogenilor de formare de micropori la nivel membranar cu eflux de ioni și distrucție celulară. Până în prezent au fost identificate 10 defensine la regnul uman, grupate în 2 familii – alfa defensinele de la 1 la 4 ce contribuie la răspunsul inflamator sistemic, și beta-defensinele de la 5-10 ce contribuie la răspunsul imun de la nivel intestinal. Dintre defensinele studiate de noi, DEFA5 a fost asociat cu valori crescute în colita Crohn, fiind propus ca și marker de diferențiere între aceasta și colita ulcerativă. Datele noastre sunt similare cu cele obținute de Lawrance et. Al., observând creșteri în special la pacienții cu boală Crohn, rezultat obținut și în prezentul studiu. [340,351,352]

*Dintre gene subexprimate*, phosphoenolpyruvate carboxykinase 1 (PCK1) a demonstrat o subexpresie superioară tuturor celorlalte gene subexprimate. PCK1 codifică o enzimă implicată în gluconeogeneză și a fost demonstrată a fi subexprimată în bolile inflamatorii intestinale conform cu rezultatele acestui studiu. Totuși, mecanismele exacte prin care această proteină funcționează și rolul ei în practica cotidiană nu sunt încă clar elucidate. [338]

În final, trebuie subliniat faptul că aceste progrese tehnologice în aria biologiei moleculare și geneticii au permis cuantificarea patternurilor de expresie a citokinelor inflamatorii la nivel tisular. Identificarea genelor cu expresie alterată ar putea conduce la selectarea unor noi ținte terapeutice, dezvoltarea de noi markeri pentru detecția precoce a acestor boli și totodată, ar putea facilita diferențierea dintre cele două entități clinice atunci când criteriile de diagnostic sunt superpozabile. Mai mult, identificarea unor gene supraexprimate la nivelul mucoasei normale din punct de vedere endoscopic ar putea prezice recăderile sau defini remisiunea profundă, în special la pacienții cu colită ulcerativă. [23]

#### <span id="page-196-0"></span>**9.5. Concluzii**

Cu ocazia acestui studiu, am analizat un număr de 84 de gene implicate în procesele de răspuns imun la pacienții cu boli inflamatorii din Romania, fiind cel mai mare panel de gene studiat până în momentul de față. Totodată, am testat niște scoruri histologice rar folosite pentru a verifica nivelul de corelație cu severitatea endoscopică evaluată cu niște scoruri deja bine statuate.

Am obținut corelații cu efect crescut între scorurile endoscopice și cele histologice studiate, sugerând că acestea din urmă ar putea fi implementate în practica curentă cu rolul de a uniformiza practica medicală. Mai mult, pornind de la posibilul rol al remisiunii histologice în evoluția pe termen lung a acestor boli, aceste scoruri ar putea servi pentru ținte terapeutice propuse în viitoarele trialuri clinice pentru molecule noi. Nu în ultimul rând, remisiunea histologică evaluată cu aceste scoruri ar putea reprezenta un parametru util în decizia de întrerupere a tratamentului pentru a beneficia de o perioadă fără recăderi cât mai îndelungată.

Am demonstrat existența unor patternuri diferite de expresie genică între diferitele scenarii luate în discuție, identificând, totodată, câteva gene care s-au exprimat în mod constant în anumite situații sugerând ca acestea ar putea reprezenta markeri pentru diferențierea situațiilor analizate comparativ în studiu. Spre exemplu, supraexpresia defensinelor predominant în boala Crohn ar putea sugera că DEFA5 și DEFA6 pot reprezenta markeri de diagnostic diferențial între boala Crohn și colita ulcerativă în situațiile particulare în care diagnosticul diferențial nu poate fi făcut pe datele clinico-biologice, endoscopice și histologice uzuale.

De asemenea, am identificat gena CCL25 supraexprimată la nivel mucozal inclusiv la pacienții aflați în remisiune endoscopică, fapt ce ar putea reprezenta un punct de plecare pentru identificarea profilului molecular al pacientului cu risc de recădere clinică.

Totuși, prezenta lucrare are limitarea de a fi evaluat un număr mic de pacienți, aceste rezultate având nevoie de o confirmare formală bazată pe analiza unui numar mai mare de subiecți.

## <span id="page-197-0"></span>**III. CONCLUZII GENERALE ȘI CONTRIBUȚIA PERSONALĂ**

Din analiza statistică coroborată cu datele clinico-biologice și epidemiologice ale pacienților cu boli inflamatorii intestinale cronice incluși în acest proiect, putem concluziona următoarele:

#### a. DESPRE ROLUL RDW CA MARKER DE ACTIVITATE ÎN BOALA CROHN

- 1. RDW prezintă o corelația semnificativ statistică cu prezența anemiei indiferent de severitatea acesteia comparativ cu pacienții ce nu prezintă anemie.
- 2. RDW a prezentat corelație semnificativ statistică comparativ cu ceilalți markeri de activitate inflamatorie analizați.
- 3. RDW permite diferențierea bolii Crohn în remisiune de boala activă și, totodată, poate fi util pentru diferențierea între pacienții aflați în remisiune și cu activitate ușoară, de cei cu activitate severă.
- 4. RDW este util pentru diferețierea între pacienții cu boală Crohn și cei cu sindrom de intestin iritabil considerați lot control în prezentul studiu, în plus fiind capabil de a diferenția inclusiv boala aflată în remisiune clinică de prezența unor manifestări funcționale ce ar putea sugera o posibilă boală inflamatorie.
- 5. Prezentul studiu a analizat pentru prima dată în România rolul RDW ca marker de activitate

## b. DESPRE ROLUL POLIMORFISMELOR MONONUCLEOTIDICE ALE GENEI TNF-α ÎN BOLILE INFLAMATORII INTESTINALE

- 1. Nu s-a obținut o asociere între alela minoră a SNP -308G/A și suceptibilitatea de a dezvolta boală inflamatorie intestinală în populația din România.
- 2. Alela minoră a SNP -238G/A se asociază cu riscul crescut de a dezvolta boală Crohn.
- 3. Alela minoră a ambelor SNP-uri studiate se asociază cu prezența manifestărilor extraintestinale la pacienții cu boli inflamatorii intestinale, pentru boala Crohn observându-se asociere doar în cazul alelei minore a SNP -308G/A.
- 4. S-a observat o frecvență alelică crescută pentru alela minoră a SNP -238G/A la pacienții cu boală Crohn non-responderi la tratamentul cu agenți biologici antiTNFα, dar fără a atinge semnificația statistică.
- 5. Prezentul studiu este primul proiect la nivel național ce a analizat implicațiile polimorfismelor mononucleotidice ale genei TNF-α în susceptibilitatea de a dezvolta boli inflamatorii intestinale.

## c. DESPRE ROLUL SCORURILOR HISTOLOGICE ȘI AL EXPRESIEI GENICE LA NIVEL MUCOZAL ÎN BOLILE INFLAMATORII INTESTINALE

- 1. Scorurile histologice prezintă corelație cu efect crescut (Pearson r) cu scorurile endoscopice în toate cele 3 subgrupuri de pacienți cu boli inflamatorii studiate, putând fi utile în cazul remisiunii histologice pentru decizia de întrerupere a tratamentului.
- 2. Există diferențe notabile la nivelul expresiei genice, atât în ceea ce privește numărul genelor supraexprimate, cât și valoarea fold-change a genelor ce au prezentat supraexpresie în ambele subgrupuri analizate indiferent de criteriile de selecție ale subgrupurilor.
- 3. Notăm diferențe semnificative la nivelul profilului expresiei genice în țesutul neinflamat (control intern) provenit de la pacienții cu boli inflamatorii intestinale comparativ cu lotul control sugerând existența unor fenomene inflamatorii la nivel molecular cu mult timp înaintea obiectivării leziunilor endoscopice.
- 4. Există diferențe notabile între profilul expresiei genice la pacienții operați și cei neoperați sugerând căi diferite de manifestare a inflamației în recidivele anastomotice.
- 5. Expresia genică a citokinelor studiate la nivel mucozal este diferită la pacienții cu activitate endoscopică vizibilă la colonoscopie comparativ cu cei aflați în remisiune endoscopică.
- 6. Profilul expresiei genice este influențat la nivelul genelor supraexprimate de diferitele molecule utilizate pentru tratamentul bolilor inflamatorii intestinale.
- 7. Acest studiu reprezintă primul proiect din România ce a analizat profilul expresiei genice la nivel tisular prin această metodă, la pacienții cu boli inflamatorii intestinale din România, și singurul care a analizat un panel atât de extins al genelor implicate în procesul inflamator.

## <span id="page-200-0"></span>