**INTRODUCERE**

Una dintre caracteristicile medicinii moderne este reprezentată de schimbări majore ȋn domeniul traumatologiei: din punct de vedere epidemiologic, asistăm la creșterea, ȋn ultimii ani, a numărului de traumatisme cu energie ȋnaltă, consecutive schimbărilor din stilul de viață - activitatea curentă implică deplasări dese, deplasarea se face cu vehicule cu viteză din ce ȋn ce mai mare, locurile de muncă cu risc sunt din ce ȋn ce mai frecvente, iar escaladarea conflictelor umane și activităților teroriste sporește numărul victimelor generate de dezastrele naturale.

Toate acestea au ȋn comun leziuni severe și care afectează organe multiple, categoria de afecțiuni ȋn care gravitatea atinge cote maxime fiind cea a politraumatismelor, caracterizate ȋn primul rând prin punerea ȋn pericol a vieții pacientului nu numai imediat după accident, dar și la distanță, datorită particularităților fiziopatologice, aspecte care sunt cu atât mai importante, cu cât afectează pacienți tineri. În rândul supraviețuitorilor, politraumele se caracterizează prin morbiditate semnificativă, durată lungă de spitalizare, necesitatea unui număr considerabil de intervenții chrirugicale, precum și a unor ȋngrijiri complexe, și, nu ȋn ultimul rând, o incidență considerabilă a complicațiilor și sechelelor.

Aspectele prezentate anterior sunt cauza creșterii cheltuielii sociale cauzate de această categorie de pacienți, dar și un impediment fundamental ȋn ceea ce privește reinserția lor socio-profesională, reflectată direct asupra familiilor și a colectivelor din care fac parte, generând astfel serioase perturbări socio-economice.

În același timp, medicina modernă desfășoară o activitate susținută de cercetare pentru ameliorarea tuturor dezechilibrelor aferente politraumelor, activitate ȋn care sunt angrenați atât clinicieni, dar și specialiști din cercetarea clinică, de laborator și fundamentală, având ȋn vedere multiplele aspecte ȋncă neelucidate ȋn acest domeniu. Deși nu s-a ajuns la un consens asupra definiției politraumei, profilul fiziopatologic al politraumei este abordat ȋntr-o manieră unitară de către literatura de specialitate. Cu toate acestea, există un aspect fundamental care suscită interesul, nefiind pe deplin clarificat, și anume stabilirea unor repere obiective individuale pe baza cărora să se delimiteze etapele terapeutice ȋn politraumă; ghidurile de tratament existente oferă o serie de reguli generale, dar fără a indica repere ȋn funcție de care să se stabilească, ȋn cazul fiecărui pacient, indicația terapeutică ȋntrun anumit moment evolutiv.

Motivația alegerii temei prezentei lucrări de cercetare constă ȋn necesitatea identificării unor potențiale criterii individuale obiective pe baza cărora să se desfășoare diferitele etape terapeutice, având ȋn vedere faptul că specialitatea de anestezie și terapie intensivă (ATI) este implicată activ ȋn tratamentul politraumatismelor, ȋn toate etapele acestora. Rolul medicului ATI este acela de a evalua permanent acești pacienți ȋn ansamblul lor lezional și de a stabili, ȋn cadrul echipei pluridisciplinare, magnitudinea impactului asupra organismului a fiecărui eveniment (fie el traumatic sau terapeutic) ȋn așa fel ȋncât pentru pacient acesta să reprezinte un beneficiu.

În acest context, studiind fiziopatologia politraumatismelor, importanța prezentei cercetări doctorale constă ȋn faptul că, bazându-se pe elemente de cercetare fundamentală, ȋși propune să abordeze aspecte cu profundă importanță practică, acestea putându-se ulterior reflecta ȋn scăderea mortalității și morbidității la politraumă. Având ȋn vedere caracteristicile epidemiologice, așa cum se va arăta ȋn prezenta teză, tema este deosebit de actuală pentru toate sistemele de sănătate și asistență socială, și se ȋncadrează ȋn preocupările internaționale, europene și mondiale - nu ȋntâmplător, ultimele manifestări științifice ale societăților de traumă și chirurgie de urgență au stabilit această temă ca fiind prioritară, iar Societatea Europeana de Trauma si Chirurgie de Urgenta (ESTES - European Society of Trauma and Emergency Surgery) are o secțiune dedicată politraumatismelor; la acestea se adaugă particularitățile naționale și locale, iar Spitalul Clinic de Urgență (a cărui cazuistică a fost studiată) reprezintă una dintre unitățile etalon ȋn tratamentul politraumei, al cărui colectiv este interesat de toate aspectele care vizează ȋmbunătățirea tratamentului acestor pacienți.

Problema majoră de cercetare abordată este reprezentată de carențele cu care se confruntă la ora actuală algoritmurile de diagnostic și tratament ȋn politraumatismele cu fracturi referitor la tipul de tratament ȋn urgență și stadializarea tratamentului ulterior.

Scopul acestei cercetări științifice este integrarea corelațiilor biochimice ȋn algoritmul de tratament al politraumatizaților cu fracturi pentru scăderea mortalității și incidenței complicațiilor, cerință generată de: insuficienta codificare a evoluției politraumelor, de lipsa unor cercetări care să abordeze impactul tratamentului asupra politraumatizaților, ȋn special ȋn dinamica evoluției acestei categorii de pacienți, dar mai ales de lipsa unui algoritm de diagnostic și tratament aplicabil tuturor serviciilor de traumatologie din țara noastră, care să includă principalele criterii ȋn funcție de care se structurează etapele de evaluare clinică și paraclinică și tipurile de tratament aplicabil ȋn fiecare dintre etapele evolutive.

Prezenta cercetare doctorală ȋși propune să definească profilul biochimic al politraumatizatului, incluzând parametrii biochimici absolut obligatorii pentru monitorizarea politraumei, și să identifice potențiali markeri biochimici cu valoare terapeutică, aceștia fiind acele substanțe ce pot indica momentul ȋn care pacientul politraumatizat este apt pentru o anumită etapă de tratament și tipul de tratament consecutiv căruia beneficiile sunt mai mari decât riscurile.

Pentru ȋndeplinirea acestor obiective, prezenta cercetare doctorală ȋși propune să cerceteze ipoteza potrivit căreia există parametri biochimici care pot fi *corelați cu evoluția*  pacientului politraumatizat și care pot fi folosiți pentru a *conduce tratamentul*  politraumatizatului.

În ceea ce privește stadiul cunoașterii actuale, prezenta cercetare doctorală prezintă câteva aspecte esențiale ȋn fiziopatologia politraumei, pornind de la cele două fenomene majore: Sindromul de Răspuns Inflamator Sistemic (SIRS - Systemic Inflammatory Response Syndrome) și Sindromul de Răspuns Antiinflamator Compensator (CARS - Compensatory Anti-inflammatory Response Syndrome). Etiopatogenia SIRS este deosebit de complexă, esențiale fiind eliberarea de markeri (proteine) de fază acută (APP) si secretia de citokine, iar în ceea ce priveste CARS, componenta anti-inflamatorie, aceasta constă în producerea, de către organism, a unor mediatori anti-inflamatori, dintre care cei mai importanți sunt: IL-4, IL-10, IL-13, TGF-β, la care se adaugă acțiunea duală a IL-6 (pro- și anti-inflamatorie). Este foarte important ca între SIRS și CARS să existe un echilibru, întrucât, dacă procesele din CARS duc la o stare de hipo-inflamație, se ajunge la o imunosupresie post-traumatică, ce crește susceptibilitatea la infecții. Aceste elemente stau la baza descrierii profilului biochimic al politraumatizatului, de mare importanță pentru descrierea întregii fiziopatologii a acestei categorii complexe de pacienți.

Având ȋn vedere frecvența leziunilor osteo-articulare ȋn politraume, dar și impactul sistemic al leziunilor și tratamentului acestora, a fost efectuat pentru verificarea ipotezelor de lucru un studiu prospectiv incluzând pacienții politraumatizați cu fracturi, internați ȋn Clinica de Ortopedie și Traumatologie a Spitalului Clinic de Urgență București ȋn perioada 01.12.2014-01.12.2017, cazurile fiind analizate din punct de vedere al unor criterii complexe: demografice, de scoruri traumatice, stabilitatea inițială (stabil, borderline, instabil, *in extremis*), tipul de tratament inițial al fracturii respectiv Early Total Care (ETC) sau Damage Control Surgery (DCS), profilul biochimic de inflamație acută și complicațiile sistemice mergând până la deces.

Tratamentul și monitorizarea pacienților, dar și analiza specifică a datelor și rezultatelor statistice au fost efectuate corespunzător colaborării interdisciplinare absolut necesare la acești pacienți; polimorfismul lezional necesită o echipă multidisciplinară, ȋn care medicul ATI colaborează cu chirurgul generalist, chirurgul ortoped, chirurgul plastician și ceilalți specialiști, aspect ce corespunde datelor reflectate de prezenta cercetare doctorală, ȋn care a fost ȋn amănunt analizată activitatea a cel puțin două specialități (Anestezie - Terapie Intensivă și Ortopedie - Traumatologie), ȋn conformitate cu normele de etică medicală.

#### *Rezultatele obținute au reflectat următoarele aspecte cu semnificație terapeutică*:

- parametrii biochimici analizați pot fi *corelați cu evoluția* pacientului politraumatizat, astfel ȋncât ei pot fi utilizați ca sisteme de monitorizare; având specificități și sensibilități diferite, utilizarea lor ȋn ansamblu poate da o imagine coerentă, fără a se putea afirma cu certitudine o semnificație globală a vreunuia dintre aceștia; există corelații care asociază anumiți markeri cu anumite tipuri de complicații, și acestea trebuiesc utilizate pentru luarea măsurilor de prevenție ȋn direcția indicată de modificările patologice ale acestor markeri;

- există o serie de markeri biochimici care pot fi folosiți pentru a *conduce tratamentul*  politraumatizatului, ȋn sensul că, ȋn funcție de evoluția acestora, se poate stabili dacă momentul unui anumit gest terapeutic este optim sau care ar trebui să fie amploarea acestuia pentru ca organismul să nu ȋl perceapă ca pe o traumă suplimentară; astfel, prezenta cercetare doctorală se poate concretiza prin identificarea markerilor care ar putea fi introduși ȋn algortimul terapeutic, atât pentru a stabili tipul de tratament inițial (ETC sau DCS), cât și momentul și tipul tratamentelor chirurgicale ulterioare.

Așadar, ceea ce este esențial este, ȋn primul rând, a stabili modalitatea de stabilizare ȋn urgență a fracturilor, fie Damage Control, fie Early Total Care (stabilizarea definitivă de la ȋnceput a fracturilor); ulterior, problemele care trebuiesc rezolvate se referă la stabilirea momentului osteosintezei definitive și a tipului acesteia, ȋn cazul ȋn care Damage Control a fost opțiunea inițială sau stabilizarea a fost amânată până la stabilizarea pacientului.

Prezentul proiect de cercetare se referă tocmai la identificarea unei potențiale corelații care să permită folosirea profilului biochimic al pacientului la monitorizarea și etapizarea tratamentului politraumatizatului cu fracturi.

Modul de obținere al datelor a fost complex, acesta cuprinzând ca surse de date documentele medicale ale pacienților - foi de observație, analizele de laborator, consulturile de specialitate, medicația și evoluția pacienților, precum și toate investigațiile imagistice ale pacienților sau alte investigații paraclinice. Datele obținute au fost analizate diferit pentru fiecare dintre ipotezele de studiu, prin metode statistice ȋn așa fel ȋncât să se realizeze loturi de pacienți cu caracteristici comune, analizați după criterii comparabile.

Dintre elementele care pot reprezenta limitări potențiale ale studiului reținem faptul că prezenta cercectare ȋși propune monitorizarea globală a complicațiilor, fără a stabili o legatură de cauzalitate ȋntre un anumit marker și un anumit tip de complicații, precum și faptul că tema prezentei cercetări se referă la etapizarea tratamentului, nu la identificarea tipurilor de complicații.

Având ȋn vedere faptul că problematică prezentei lucrări de cercetare doctorală efectuată ȋn domeniul biochimiei este de interes pentru mai multe specialitați clinice, implicate ȋn tratamentul politraumei, dintre care sunt de subliniat: anestezie-terapie intensivă, ortopedie-traumatologie, medicină de laborator, o serie de aspecte rezultate pe parcursul cercetării au fost discutate ȋn cadrul comunităților știintifice din aceste domenii, ȋn scopul aprecierii semnificației și validității lor, dar și al asigurării unui curs concordant cu practică clinică al prezentei cercetări. Ȋn acest mod, pe langă elementele ce definesc stadiul cunoașterii actuale, așa cum sunt reflectate ȋn literatura de specialitate, problemele practicii curente subliniate de specialiștii din domeniile menționate anterior au orientat prezenta cercetare spre aspecte cu semnificație clinică directă majoră.

În aceste condiții, pe lângă prezentarea rezultatelor cercetării (conform documentelor conexe) ȋn articole și lucrări științifice, rezultatele validate statistic ale prezentei cercetări pot fi introduse ȋn protocoalele de tratament ale politraumei; ȋn același timp, considerăm că prezenta cercetare oferă posibilitatea și creează necesitatea continuării cercetării ȋn domeniu ȋn vederea identificării corelațiilor *specifice* pentru fiecare dintre markeri și fiecare etapă a politraumei.

Răspunzând unei necesități acute actuale, prezenta cercetare doctorală ȋși propune să fie o contribuție la efortul medicinii moderne de a ȋmbunătăți supravietuirea și calitatea vieții pacienților politraumatizați, confirmând necesitatea abordării interdisciplinare a patologiei, precum și o nouă demonstrație a importanței cercetării fundamentale ȋn ȋmbunătățirea algortimurilor terapeutice.

Doresc să mulțumesc Dnei. Prof. Univ. Dr. Maria Greabu, coordonatorul acestei lucrări, pentru modul ȋn care m-a ȋndrumat și m-a susținut să realizez această cercetare ȋn conformitate cu standardele de calitate și etică profesională ale Școlii Doctorale a Universității de Medicină și Farmacie "Carol Davila" București. Doresc să ȋi mulțumesc ȋn mod deosebit pentru felul ȋn care, fiind la inceputul carierei mele, mi-a ȋndrumat pașii astfel ȋncât să pot aborda această temă ce reflectă importanța, pentru clinician, a cunoașterii reperelor biochimice, și necesitatea abordării interdisciplinare ȋn medicină.

De asemenea, doresc să mulțumesc colectivului Clinicii de Ortopedie și Traumatologie a Spitalului Clinic de Urgență Bucuresti, pentru felul ȋn care am putut aborda aceasta patologie, atât de complexă, a politraumatismelor, pentru posibilitatea de a vedea modul ȋn care o echipă multidisciplinară poate salva viețile unor oameni aflați ȋn situații critice și pentru oportunitatea de a verifica ipotezele de lucru propuse ȋn activitatea clinică reală. Doresc să mulțumesc Șefului Clinicii, Dl. Prof. Dr. Gheorghe Ion Popescu, pentru atmosfera caldă și colegială pe care am simțit-o ȋn Clinică și care m-a ajutat ȋn desfasurarea acestei cercetări, cu o temă dificilă, dar de o frumusețe aparte.

#### **I. PARTEA GENERALĂ**

#### **1 Politraumatisme - principii**

#### **I.1 Definiția politraumatismului. Scorurile traumatice**

Datorită polimorfismului lezional, dar și evoluției extrem de variabile a pacienților cu afecțiuni traumatice multiple, definiția politraumei continuă să suscite discuții, ȋn primul rând deoarece ȋn contextul traumatologiei actuale a crescut considerabil frecvența cazurilor cu asocieri lezionale multiple produse de energii traumatice ȋnalte, cu mortalitate și morbiditate semnificativă.

În ceea ce privește patologia traumatică, există o serie de entități ce descriu asocieri lezionale, dar semnificația acestora este diferită:

- Polifracturat - termenul definește asocierea la același pacient a mai multor fracturi

- Policontuzionat - se referă la un pacient care a suferit mai multe leziuni prin mecanism direct, fără a surveni ȋnsă fracturi sau leziuni ale organelor viscerale

- Politraumatizat - este forma cea mai severă a asocierilor lezionale traumatice, care, indiferent de controversele privind definiția, are drept caracteristică potențialul letal al traumei, ȋntrucât este afectat cel putin un organ considerat vital; ȋncadrarea corectă a pacientului ȋn una dintre cele trei categorii este esențială din perspectiva protocolului terapeutic, mai ales atunci când este pusă ȋn pericol viața pacientului.

Diagnosticul de politraumatism trebuie stabilit pe baza unor criterii obiective, reproductibile și acceptate de specialiștii ȋn traumă, motiv pentru care este necesară codificarea leziunilor. Acest deziderat a dus la apariția scorurilor traumatice [1], care au rolul de a exprima atât gravitatea leziunilor, cât și, uneori, potențialul letal al acestora .

#### SCORURILE TRAUMATICE

Pentru evaluarea severității oricărui traumatism, ȋn scop prognostic și terapeutic, au fost descrise scalele și scorurile traumatice; acestea se structurează pe baza anumitor criterii și, ceea ce trebuie subliniat, ȋncă nu s-a reușit realizarea unui scor unic, dată fiind varietatea aspectelor ce influențează evoluția politraumatismului.

a. Descrisă pentru prima dată ȋn 1969 [2], ȋn Journal of the AMA, scala AIS, numită *Abreviated Injury Scale* - a fost realizată de către *[Association for the](http://en.wikipedia.org/wiki/Association_for_the_Advancement_of_Automotive_Medicine)  [Advancement of Automotive Medicine,](http://en.wikipedia.org/wiki/Association_for_the_Advancement_of_Automotive_Medicine)* fiind utilizată pentru codificarea leziunilor rezultate din accidente rutiere; reactualizată ȋn 1990 pe baza corelațiilor cu evoluția clinică, este considerată a reflecta satisfăcător severitatea lezională. Ca principiu, pentru descrierea oricărei leziuni, AIS folosește un cod digital de formatul abcdef.g (6 cifre, punct ȋncă o cifră), ȋn care:

- Prima cifră este codul de regiune (1-cap, 2-față, 3-gât, 4-torace, 5 abdomen, 6-coloană, 7-membrele superioare, 8- membrele inferioare, 9 nespecificat)

- A doua cifră este tipul de structură afectată: 1- toate structurile, 2 vasele, 3- nervii, 4- organele (inclusiv mușchii/ligamentele), 5- scheletuloase, articulații, 6- doar cerebral, cu pierderea cunoștinței

- Următoarele cifre reprezintă specific structura afectată și porțiunea acesteia

- Cifra de după virgulă reprezintă severitatea afectării diferitelor părți ale corpului, organe și sisteme, pe o scală ȋntre 1-6, AIS *(Abreviated Injury Score)*, care este corelată cu probabilitatea de deces după cum urmează:

- 0 fără leziune- 0% probabilitate de deces
- 1 leziune minoră- probabilitate de deces 1-2 %
- 2 leziune moderată- probabilitate de deces 8-10 %

• 3 – leziune importantă ("serious")- probabilitate de deces 5- 50 %

- 4 leziune severă- probabilitate de deces 5-50 %
- 5 leziune critică- probabilitate de deces 100 %
- 6 gravitate maximă, potențial letal (de nesupraviețuit).

AIS nu reprezintă o descriere ȋn modul absolut a severității traumatismului, ci mai degrabă impactul acestuia din punct de vedere al riscului letal, din acest punct de vedere diferența dintre AIS 1 și AIS 2 fiind mult mai puțin alarmantă decât între AIS 5 și AIS 6.

Există multe similitudini ȋntre scala AIS și așa numita *[Organ Injury Scales](http://www.trauma.org/archive/scores/ois.html)* a Asociației Americane de Chirurgie de Traumă. [3]

b. Pe baza AIS se construiește ISS (*Injury Severity Score*), care reprezintă suma pătratelor celor mai ridicate valori ale AIS în cele mai afectate trei regiuni ale corpului [4]. Împreună cu vârsta pacientului, ISS reprezintă un bun indicator de prognostic pentru mortalitatea post-traumatică. Pentru a calcula, se delimitează șase regiuni corporale: cap și gât, față (scheletul feței, nas, gură, ochi, urechi), torace (incluzând coloana toracală și diafragmul), abdomenul (organele abdominale, inculsiv cele pelvine și coloana lombară), extremitățile și pelvisul osos și părțile externe ale corpului [5].

Pentru a calcula ISS, se iau, așadar, valorile cele mai mari ale AIS în cele mai afectate (trei) regiuni ale corpului, așa cum au fost descrise anterior, denumite *a, b* si *c* și se calculează *ISS după formula:*

*ISS* = AIS(a)2 + AIS(b)2 + AIS(c)2

Atunci când AIS este 5 ȋn cele mai afectate 3 regiuni, se obține un ISS de 75, considerată valoare maximă; de asemenea, automat ISS este considerat ca fiind 75 dacă există o regiune cu AIS de 6, adică cu o leziune de nesupraviețuit, situație ȋn care codificarea se oprește aici, măsurile medicale fiind considerate ca fiind insuficiente.

În ceea ce privește valoarea predictivă a ISS, studiile o consideră discutabilă, nu numai pentru că ISS nu prezintă o viziune sistemică (deși construită pe baze anatomice), dar este extrem de susceptibilă de a fi influențată de orice eroare ȋn calcularea AIS; ȋn pofida acestor aspecte, se opinează că ISS poate fi corelat aproximativ liniar cu mortalitatea, morbiditatea și durata spitalizării pacientului[6].

Ulterior, și alte scoruri au fost succesiv descrise: NISS (The New Injury Severity Score), RTS – *Revised Trauma Score*, GCS (*Glasgow Coma Scale*), APACHE - *Acute Physiology and Chronic Health Evaluation,* TRISS (*Trauma and Injury Severity Score* ) – ce reprezintă o metodologie de calcul a probabilității de supraviețuire, ASCOT (*A Severity Characterization of Trauma*) – reprezintă îmbunătățiri ale scorurilor clasice, care tind să compenseze dezavantajele menționate anterior [7].

Utilitatea acestor scoruri este stabilită funcție de capacitatea lor de a stratifica evoluția pacientului și de a contribui la evaluarea diferitelor tipuri de intervenții terapeutice, dar și la definirea politraumatismului, neexistând un consens deplin ȋn acest domeniu.

Astfel, ȋn anii 70, prima definiție a fost cea din literatura germană, care a folosit termenul de «multiple trauma» [8]; ulterior, Baker [9], a propus ISS drept criteriu. Deși controversele au continuat, cea mai utilizată definiție este cea stabilită de Societatea Germană de Chirurgie de Traumă, care descrie politraumatismul drept o ASOCIERE de leziuni, din care *cel puțin două combinate au potențial vital* SAU *un ISS mai mare sau egal cu 16* [1].

Alti autori (Nerida, Balogh) [10,11] definesc politrauma drept o asociere lezională cu AIS>2 ȋn cel puțin două regiuni ale corpului, ȋnsoțite de una sau mai multe dintre următoarele: hipotensiune, acidoză, coagulopatie, alterarea nivelului de conștiență, iar Pape [12] propune o serie de elemente reunite sub termenul de "Berlin Criteria" care ȋncă necesită validarea prin experiența traumatologică.

Întrucât scopul acestei lucrări nu este definirea politraumatismului, nu vom aprofunda această problemă, dar acest aspect este relevant pentru tema aleasă ȋntrucât generarea lotului de studiu prin aplicarea criteriilor de includere și excludere presupune stabilirea unor criterii unice pe baza cărora pacienții să fie etichetați drept "politraumatisme", putând astfel fi evaluate din perspectiva temei alese.

#### **1.2 Elemente de fiziopatologie ȋn politraumatisme**

Fiziopatologia politraumei este deosebit de complexă, suscitând interesul comunității științifice medicale sub variate aspecte; din aceste considerente, vor fi analizate o serie de aspecte ce se corelează direct cu tema prezentei cercetări doctorale, fără a realiza o descriere exhaustivă a acestora. Ȋn acest scop, vor fi prezentate principalele coordonate ale cunoașterii actuale privind două aspecte ale fiziopatologiei politraumatismului: mecanismele pro- și anti-inflamatorii, precum și coagulopatia acută post-traumatică.

#### **1.2.1 Mecanismele pro- și anti-inflamatorii**

Orice traumă, indiferent de amploare și localizare, generează un răspuns inflamator local, cu atât mai amplu cu cât energia agentului traumatic este mai mare. Pe lângă răspunsul local, trauma produce ceea ce literatura de specialitate denumește *Reacție Sistemică Post-Agresivă (RSPA)*, care constă ȋn totalitatea fenomenelor induse de reacția neuro-endocrinoumorală declanșată de traumatism. Amploarea RSPA depinde de interacțiunea dintre energia agentului traumatic și rezistența organismului, traumatisme soldate cu același tip de leziune declanșând reacții diferite la pacienți cu stări de sănătate diferite, sau chiar la pacienți aparent sănătoși. În situația traumelor izolate, există un singur lanț fiziopatologic ce poate evolua diferit ȋn funcție de particularitățile organismului; ȋn situația politraumatismului, este important de subliniat faptul că fiecare traumă consecutivă acțiunii agentului traumatic induce propria sa reacție sistemică, mai amplă sau mai puțin amplă. Deși nu există o relație evident cuantificabilă, Scorul Traumatic Prescurtat (AIS - Abbreviated Injury Score) poate fi considerat un indicator indirect al amplitudinii RSPA.

În situația fracturilor diafizare izolate, acestea pot genera două situații:

- Impactul sistemic al fracturii, ȋn situația unei reactivități normale, este minor - este cazul fracturilor necomplicate de membru superior, gleznă și picior, care generează stimuli nociceptivi, dar fără impact hemodinamic semnificativ și fără a afecta homeostazia organismului;

- Impactul sistemic al fracturii, chiar ȋn situația unei reactivități normale, este unul semnificativ, cu apariția unui dezechilibru sistemic reprezentat de RSPA și răspunsul la aceasta; este situația fracturilor de femur și uneori de gambă, precum și a fracturilor instabile de bazin, care nu numai că declanșează o reacție amplă, dar pot pune viața pacientului ȋn pericol [13-14].

Caracteristicile evolutive ale RSPA la politraumatizați sunt generate de următoarele elemente, ce reprezintă de fapt, definiția politraumei:

- asocierea a cel puțin două leziuni, din care cel puțin una are potențial vital,

- severitate lezională mare, concretizată ȋntr-un Scor de Severitate a Injuriei (ISS – Injury Severity Score) peste valoarea de 16 (fără să existe un consens deplin asupra acestei valori-prag),

- apariția unui Sindrom de Răspuns Inflamator Sistemic (SIRS - Systemic Inflammatory Response Syndrome), care este generat de leziunile asociate, fiind o modalitate particulară de reacție, ȋntrucât nu reprezintă o ȋnsumare a RSPA individuale, ci este rezultatul interacțiunii acestor reacții, ce se potențează reciproc; mai mult decât atât, SIRS poate afecta organe și sisteme care nu sunt afectate de trauma inițială, ci suferă numai prin această verigă fiziopatologică, dar afectarea este atât de puternică ȋncât poate conduce la insuficiență organică multiplă (MSOF - Multiple System Organ Failure), cu decesul pacientului [15-16]..

#### *Profilul fiziopatologic al politraumatismului*

Pentru a descrie caracterul evolutiv specific politraumei, dar și severitatea leziunilor inițiale, se folosește termenul de "First hit" [17] pentru a denumi agresiunea primară; aceasta declanșează fenomene complexe umorale, imune, endocrine, metabolice, dar și celulare, care au ca numitor comun inflamația. Complexitatea fenomenelor si a elementelor implicate este schematic reprezentată în Figura 1.1. În situația politraumei există două componente inflamatorii:

1. Reacția inflamatorie exacerbată precoce, termenul consacrat fiind Sindromul de Răspuns Inflamator Sistemic (SIRS - Systemic Inflammatory Response Syndrome); de persistența acesteia sunt legate cele mai importante complicații ale politraumei: cele septice și cele organice, acestea conducând la apariția insuficiențelor de organ, adică a afectării secundare a unor organe (plămân, ficat, rinichi) izolat sau asociat, cea mai gravă situație fiind Insuficiența Organică Multiplă, descrisă de mai mulți termeni (MSOF = Multiple System Organ Failure, MOF = Multiple Organ Failure, MODS sau MSOD = Multiple System Organ Dysfunction), toți termenii semnificând deteriorarea funcțională și apoi organică a respectivelor organe, care, de cele mai multe ori, are risc vital [18-19].

Figura 1.1 - Mecanisme fiziopatologice ȋn politraumă

2. Opunându-se fenomenelor din cadrul SIRS, apare ceea ce literatura denumește Sindrom de Răspuns Antiinflamator Compensator (CARS - Compensatory Antiinflammatory Response Syndrome), care cuprinde totalitatea fenomenelor prin care organismul tentează restabilirea homeostaziei. Cu toate că pare un mecanism favorabil, CARS este folositor organismului ȋn anumite limite, ȋntrucât inflamația are efecte negative, dar inițiază și răspunsul imun. Dacă ȋnsă inflamația este supresată ȋn ȋntregime (aspect către care tinde CARS), atunci și ințierea răspunsului imun are de suferit, și se poate ajunge la o stare de imuno-paralizie, care duce la creșterea riscurilor septice ȋntrucât inhibă mecanismele de reacție ale organismului, astfel ȋncât expune pacientul acțiunii germenilor patogeni [17- 19].

În evoluția politraumei, nu există o demarcație foarte clară din punct de vedere temporal ȋntre SIRS și CARS ȋntrucât ele nu se succed, ci coexistă, și raportul dintre ele variază, fiind de obicei complementar; ȋn acest context, pot surveni interferențe care să agraveze tulburările deja generate de traumă, care agravează SIRS, și care sunt denumite generic "second hit" [17].

În cele ce urmează, fără a face o prezentare exhaustivă a fiziopatologiei politraumei, vor fi prezentate aspectele legate de tema aleasă privind:

#### A. **Markerii biochimici** ai răspunsului sistemic pro-inflamator

Reacția inflamatorie sistemică este un fenomen declanșat de leziunile posttraumatice, deci dependent de intensitatea traumatismului, modulat de caracteristicile individuale (genetice, imunologice, etc) și caracterizat prin:

I. Eliberarea de *proteine de fază acută* (APP – acute phase proteins) [18-19]:

a. PCR – Proteina C Reactivă – produsă de ficat, dependentă de citokine; nivelul său seric nu are valoare prognostică pentru mortalitate, dar este un foarte bun indicator al inflamației;

b. Procalcitonina – nivelurile sale serice sunt corelate cu severitatea sepsis-ului; este produsă de celulele C ale tiroidei, dar și de hepatocite și o serie de celule ale sistemului imun;

- c. Fibrinogenul
- d. LBP *–* lipopolysaccharide-binding protein are corelație cu sepsisul;
- e. Α1-anti-tripsina, ceruloplasmina, protrombina.

II. Secreția de *citokine*, principalii mediatori implicați ȋn răspunsul pro-inflamator**,**  cu structură polipeptidică și pleiotropism funcțional.

Din punct de vedere al momentului când acționează, există:

- Citokine de fază supraacută - Tumoral Necrosis Factor α (TNFα) și Interleukina 1β (IL-1β), care acționează ȋn 1-2 h,

- Citokine de fază subacută - care acționează ȋn următoarele ore:

 Interleukina 6 (IL-6), marker foarte util întrucât nivelul său seric poate fi corelat cu severitatea traumatismului, ISS, amploarea inflamației sistemice și rata mortalității. Nivelul seric al IL-6 crește imediat post-traumatic, corelat cu ISS, și se menține crescut un interval de timp mai mare decât IL-1;

Interleukina 8 (IL-8),

 Macrophage Migratory Factor (MMF), Neutrophil Activating Peptide (NAP), High Motility Group Protein 1 (HMG-1) [18];

- Citokine de fază secundară: IL-12, IL-18, Interferon-γ (IFN-γ) Modulating Cytokines [16], [19], [22-23].

III. O altă categorie de substanțe implicate ȋn răspunsul hiper-inflamator sunt *fosfolipidele*, generate consecutiv activării fosfolipazelor A2 (PLA2) și C (PLC), care sunt activate de leziunile celulare mecanice (primare) și hipoxice (secundare), ȋn prezența creșterii concentrației de calciu ionic intracelular. Fosfolipazele degradează fosfolipidele membranare, ducând la eliberarea acidului arahidonic, din care, sub acțiunea ciclooxigenazei și 5-lipo-oxigenazei, apar Prostaglandina E2 ( PGE2), leucotriena B4 (LTB4) și, respectiv, tromboxanul A2, un pro-trombotic extrem de puternic [24-27].

În plus, fosfolipaza A2 (PLA2) induce eliberarea PAF (Platelet Activating Factor), care:

- Stimulează activarea macrofagelor
- Crește interacțiunea macrofagelor cu celulele endoteliale

- Stimulează activarea și agregarea trombocitară [28-29].

Responsabile de generarea inflamației sunt o serie de celule, din linii multiple:

- linia PMNN (polimorfonuclearele neutrofile)

- linia fagocitară - monocitele circulante și macrofagele tisulare (cele alveolare, de exemplu, intervenind direct ȋn ARDS)

- linia limfocitară, ȋn special cele NK (Natural Killer)

- celulele parenchimatoase cu funcție de apărare din organele traumatizate (ficat, splină) [16, 20].

Ca urmare a stimulării antigenice, limfocitele T-helper (TH cells) (numite și celule CD4) se diferențiază ȋn două fenotipuri:

- TH1, care care au efect pro-inflamator, prin stimularea secreției de IL-2 (care este necesară pentru creșterea, proliferarea și diferențierea limfocitelor ''T", care devin efectoare; de asemenea, IL-2 stimulează diferențierea și proliferarea limfocitelor T-NK , dar și producerea de imunoglobuline de către limfocitele B), Interferon-γ și TNF-β [30]

- și TH2, care stimulează producerea de mediatori anti-inflamatori. Diferențierea TH se face sub acțiunea IL-12 de către sistemul monocito-macrofagic, și scăderea nivelului de IL-12 va afecta ȋn sens negativ diferențierea ȋn sensul creșterii proporției de TH2, cu efect clinic negativ [31].

Citokinele pro-inflamatorii activează prima linie de apărare (celulele imune de primă intenție), dar cele mai importante efecte ȋn cadrul reacției inflamatorii post-traumatice sunt cele asupra PMNN, exercitate de:

- Citokine, care stimulează mobilizarea PMNN și funcția lor fagocitară, precum și eliberarea de proteaze și radicali liberi de către PMNN; de asemenea, mediatorii pro-inflamatori duc la acumularea PMNN prin reducerea amplitudinii fenomenului de apoptoză [32-33]

- Așa numiții "colony stimulating factors", G-CSF și GM-CSF (Granulocyte Colony Stimulating factor și Granulocyte Macrophage Stimulating Factor) substanțe ce stimulează formarea celulară și inhibă moartea spontană programată (apoptoza) [34-35].

Deși reacția inflamatorie constituie răspunsul normal la agresiune, ȋn politraumă elementul de patogenitate este *intensitatea* acestuia, concretizată prin apariția SIRS. Definiția standard a SIRS, așa cum este prezentată ȋn literatura de specialitate, se referă la existența a cel puțin doi parametri dintre următorii:

1. Tahicardie, cu ritm (alură ventriculară AV) > 90/ min

2. Tahipnee, cu alură respiratorie (AR) > 20 min, hiperventilație cu diminuarea presiunii parțiale arteriale a CO2 (PaCO2) sub 32 mmHG

3. Temperatura corporală >38 grd C sau <35 grd C

4. Leucocitoza >12.000/mm3 sau leucopenie < 4.000/mm3, sau granulocite neutrofile (forma tânără) ≥10% [21]

Fenomenul opus SIRS, hipo-inflamația, CARS se realizează pe baza următoarelor componente:

i. Sinteza de mediatori anti-inflamatori

ii. Fenomenul de "toleranță endotoxinică"

iii. Depleția limfocitară

i. În paralel cu mecanismele pro-inflamatorii, se sintetizează, ȋn special de către TH2 [30-31] și sistemul monocito-macrofagic, și mediatori cu acțiune anti-inflamatorie, ȋn ȋncercarea organismului de a compensa efectele traumatismului, cei mai activi fiind:

- IL-4- produsă de monocite, are mai degrabă efect anti-inflamator [36]

- IL-10- ale cărei valori s-a demonstrat că pot da indicații cu privire atât la gravitatea traumatismului [(IL-10) este corelată cu ISS], dar și cu privire la complicațiile post-traumatice - MODS, ARDS și sepsis [37]

- TGF-β (Transforming Growth Factor β) [38]

- Inhibitori naturali ai receptorilor TNF (TNF-RI și TNF-RII) și IL-1 (IL-1ra)

- sunt corelați cu gravitatea traumatismului, concentrația lor variind paralel cu ISS [39-40]

- IL-13 [18].

ii. Scăderea, consecutiv unui traumatism, a capacității monocitelor de a secreta mediatori pro-inflamatori atunci când sunt stimulate de o serie de produși bacterieni, cum ar fi peptidoglicanii și acidul lipoteicoic (caracteristici germenilor Gram - pozitivi) sau endotoxinele și lipopolizaharidele (caracteristice germenilor Gram – negativi), a fost descrisă ca fenomenul de "toleranță endotoxinică" și, deși mecanismul responsabil de producerea sa nu este ȋn ȋntregime descris, a fost incriminată inhibarea, de către IL-10 (puternic anti-inflamator) a factorilor intra-celulari de transcripție, de exemplu, factorul nuclear Kappa-B, factori cheie ȋn sinteza citokinelor[41-42].

De asemenea, a fost incriminată modificarea exprimării unor receptori, ca și a capacității celulelor-gazdă de a identifica antigenele bacteriene, demonstrat fiind că scăderea expresiei monocito-macrofagice a antigenelor leucocitare ale complexului major de histocompatibilitate, HLA-DR este corelată cu rata infecțiilor post-traumatice. La polul opus, ȋn timpul hiper-inflamației post-traumatice, expresia receptorilor pentru germeni, atât Grampozitivi, cât și Gram-negativi este mult crescută, atât la nivelul PMNN, cât și la nivelul macrofagelor [18-19].

#### **1.2.2. Coagulopatia acută post-traumatică**

Abordarea acestui subiect este de mare importanță pentru prezentarea bazelor fiziopatologice ale tratamentului politraumei, având ȋn vedere faptul că 30-40 % din decesele post-traumatice se datorează sângerărilor [43], și că la baza a peste 50% din aceste decese se află coagulopatia [44-45], considerată a fi una din cauzele prevenibile. Mecanismele principale ale sângerării ȋn traumă sunt hipotermia, acidoza metabolică și coagulopatia de diluție post-resuscitare, și, independent de acestea, a fost descris un ansamblu de fenomene endogene, care apar ȋn decurs de câteva minute post-traumatic, fără legatură cu manevrele de resuscitare, descrise drept "coagulopatie endogenă acută" [46], sau " coagulopatie acută post-traumatică", termenul consacrat ȋn literatură fiind de "Acute Traumatic Coagulopathy"( ATC); aceasta este prezentă la 25 % din pacienții cu traumă [47] și apariția ei este legată de creșterea de 4 ori a riscului de deces post-traumatic [48]. La fenomenele din cadrul ATC se adaugă hipotermia, acidoza metabolică și coagulopatia post-resuscitare și se ajunge la ceea ce se numește "coagulopatia asociată traumei" sau "coagulopatia traumatic-indusă" (pe care o vom prescurta CTI) [49]. În ȋncercarea de a prezenta cauzele responsabile de alterarea coagularii ȋn traumă, Gando și Hayakawa au sistematizat [50] cauzele CTI ȋn:

a. Cauze *endogene*, reprezentate de:

- 1. Coagulatia acută post-traumatică (CAT) sau post- șoc traumatic
- Supresia coagulării mediată de Proteina C- activată
- Activarea fibrinolizei mediată de Proteina C- activată
- 2. Coagularea Intravasculară Diseminată (CID)
- Activarea coagulării
- Insuficiența mecanismelor anticoagulante
- Modificarea fibrinolizei (inițial stimularea, apoi inhibarea)
- Coagulopatia de consum

b. Cauze *exogene,* care se adaugă CAT

1. Coagulopatia indusă de anemie - anemia post-traumatică influențează major hemostaza primară, ȋntrucât reduce fluxul axial, ceea ce reduce marginalizarea trombocitelor, și deci aderarea lor de pereții vasului; ca urmare, hemostaza va fi inhibată, existând deci o corelație inversă ȋntre hematocrit și timpul de sângerare [51]

- 2. Coagulopatia indusă de hipotermie
- 3. Coagulopatia indusă de acidoză
- 4. Coagulopatia de diluție

5. Altele

În ceea ce priveste stadializarea CTI, Cap și Hunt [52] au descris trei faze cu mecanisme patologice diferite, și deci, cu tratamente individualizate:

I. Faza precoce, este cea imediat post-traumatică, se suprapune CAT și presupune activarea hemostazei și fibrinolizei, concomitent cu leziunile tisulare și hipoperfuzia post-traumatică

II. A doua fază corespunde alterărilor coagulării consecutive măsurilor de resuscitare

III. A treia fază, post-resuscitare, este cosecința mecanismelor de răspuns din faza acută și conduce la un status pro-trombotic, ce favorizează trombo-embolismul.

Așadar, trebuie subliniat că termenul de CTI nu are o direcție unică de acțiune, ci că, așa cum subliniază White [53] inițial poate acționa ȋn sens anti-coagulant, pentru ca apoi să se tranforme ȋntr-un mecanism pro-coagulant, pro-trombotic.

Studii recente au arătat faptul că un rol important ȋn CTI îl au:

- Fenomenele din cadrul CAT
- Reacția sistemică pro- și anti-inflamatorie
- Factorii predispozanți, pre-traumatici

Întrucât reacția sistemică pro- și anti-inflamatorie a fost discutată anterior, ȋn cele ce urmează vom analiza elementele fiziopatologice și clinice esențiale caracteristice CAT; identificarea acestei entități a pornit de la constatarea că valori crescute ale PT și aPTT la pacienții traumatizați, prezente de la internare, anterior oricărei măsuri de resuscitare, au fost asociate cu creșteri de până la 4 ori ale mortalității, sugerând astfel existența unor modificări imediat post-traumatice ale coagulării [47]; studii ulterioare au arătat că post-traumatic se produce activarea coagulării până la depășirea pragului de reacție fiziologică, ceea ce duce la:

- Consumarea factorilor de coagulare (coagulopatia de comsum), cu apariția statusului hipocoagulant

- Activarea fibrinolizei, elementul esențial al CAT [50, 52].

Consecutiv traumei, se produc:

- Modificarea statuslui local consecutiv hipoxiei [18]

- Creșterea nivelului de hormoni de stres (adrenalina și vasopresina); vasopresina stimulează producerea activatorului tisular al plasminogenului (t-PA), urmată de creșterea nivelului de factor von Willebrand și a expresiei endoteliale a P-selectinei, crescând aderența plachetară pe endoteliu.

- Secreția de citokine, din care TNF și IL-1 actionează sinergic pe peretele vascular, și

- Se generează trombină, toate acestea ducând la activarea celulelor endoteliale (CEA) [54] și la modificarea funcției acestor celule, care ȋși pierd proprietățile antitrombotice, devenind pro-trombotice, favorizând apariția CID.

Celulele Endoteliale Activate (CEA) au următoarele funcții:

- Inhibă trombomodulina
- Inhibă fibrinoliza (crește nivelul de PAI-1)
- Clivarea glicozaminoglicanilor de pe suprafața celulară
- Limitează acțiunea antitrombinei
- Cresc producția de factori activatori plachetari
- Cresc permeabilitatea endotelială
- Cresc producția de factor tisular (TF) [55].

Din punct de vedere strict didactic, ȋntrucât acestea nu sunt separate, ci se suprapun și se influențează reciproc, principalele procese implicate ȋn CTI pot fi descrise ca fiind următoarele:

I. Disfuncția mecanismelor anticoagulante naturale [56]- creșterea imediat post-traumatic a INR și aPTT la pacienții cu traumă severă a obiectivat această deficiență, creșterea INR fiind chiar folosită ca definiție a CTI de către unii autori (Brohi) [55]; studii ulterioare au descris o serie de mecanisme responsabile de această disfuncție:

a. sistemul trombină-trombomodulină-proteina C

Trombomodulina (TM) de pe suprafața celulelor endoteliale se leagă de trombină ȋn raport 1:1, ceea ce are două consecințe: este alterată activitatea procoagulantă a trombinei, ȋntrucât trombina legată de trombomodulină, spre deosebire de trombina liberă, nu mai aglutinează fibrinogenul și nici nu mai activează trombocitele. Pe de alta parte, trombina legata de TM se leagă de 1000 ori mai eficient de Proteina C față de forma liberă. Ca urmare, scade cantitatea plasmatică de Proteina C liberă și crește catitatea de Proteina C activată (aPC) [57-58]. PC liberă circulă sub forma unui zimogen inactiv, format din două lanțuri proteice unite printro legătură disulfidică. Prin clivajul unui lanț de 12 aminoacizi, PC este activată; aPC degradează proteolitic factorii Va și VIIIa ȋn prezența unei suprafețe fosfolipidice, a ionilor de calciu și a proteinei S, cofactor dependent de vitamina K. Brohi [55] a arătat că scăderea nivelului plasmatic al proteinei C libere (pe care o explică prin creșterea aPC) și creșterea nivelului TM apare doar la pacienții cu hipoperfuzie tisulară și leziuni severe. O serie de studii susțin prezența acestui mecanism anticoagulant: astfel, prezența la pacienții cu traume severe a unui deficit de factor V (Rizzoli) [59] a fost explicată prin acest mecanism, iar blocarea activității anticoagulante a aPC cu anticorpi monoclonali a dus la scăderea aPTT (efect procoagulant) [60]; ȋn același timp, ȋnsă, blocarea atât a funcției aticoagulante a aPC cât și a interacțiunii sale cu endoteliul a dus la tromboză diseminată intravasculară (letală la animalele de experiență), demonstrând că aPC are nu numai funcție anticoagulantă, dar și reglatoare a activității endoteliale [59]

b. autoheparinizarea endogenă este probabil indusă de dezorganizarea glicocalixului [61]

c. activarea trombinei, cu consumarea factorilor coagulării, demonstrată de prezența produșilor de degradare ai fibrinei; acest mecanism, ca și precedentul, pot explica statusul anticoagulant specific primei faze a CTI.

II. Disfuncția plachetară - deși studiile au arătat că numărul scăzut de trombocite post-traumatic este corelat cu creșterea mortalității [62], ȋn foarte multe cazuri numărul trombocitelor nu este modificat, indicând faptul că nu scăderea absolută sau relativă a numărului trombocitelor este mecanismul implicat ȋn CTI; două fenomene sunt considerate responsabile de implicarea disfuncției plachetare ȋn CTI:

a. Scăderea contribuției plachetare la stabilitatea cheagului- a fost demonstrată prin trombelastometria rotațională (ROTEM); alterarea acesteia a fost corelată cu rata decesului [63]

b. Afectarea agregării plachetare, este considerată a fi principala disfuncție plachetară; utilizând agregometria cu impedanță, Kutcher a demonstrat pe un lot de 101 pacienți că, la aproximativ jumătate dintre aceștia, la sosirea ȋn serviciul de traumă, s-a evidențiat scăderea receptivității plachetare la ADP, la peptidul activator al receptorului trombinic, la acid arahidonic și la colagen; ȋn mod normal, toate acestea sunt puternic activatoare ale agregării plachetare; perturbarea răspunsului la acești stimuli indică o disfuncție plachetară [64]. Dacă plachetele sunt disfuncționale, atunci răspunsul la acești stimuli este perturbat. Mai mult decât atât, ȋn acest lot s-a demonstrat că prezența oricăreia dintre aceste disfuncții este corelată cu o creștere a mortalității, și că diminuarea răspunsului plachetar la acid arahidonic și colagen la internare sunt indicatoare specifice și sensibile predictive pentru mortalitate. Cele mai probabile a fi implicate ȋn modificarea agregării plachetare ȋn traumă sunt:

- i. Modificarea receptorilor nucleotid-activați PT2, responsabili de influxul de calciu, inhibarea adenilat-ciclazei și mobilizarea resurselor intracelulare de calciu, determinând astfel alterarea formei și agregării plachetare [65]
- ii. Defecte ale metabolismului energetic referitoare la producerea de ATP și activarea adenilat-ciclazei [53].
- III. Consumarea fibrinogenului și hiperfibrinoliza

Fiziologic, fibrinogenul este polimerizat sub acțiunea trombinei și transformat ȋn fibrină insolubilă, proces care, alături de retracția plachetară a cheagului, este considerat debutul hemostazei secundare. Multiple studii au demonstrat faptul că deficitul fibrinogenului (prin consum sau fibrinoliză) este mecanismul principal al TCI, argumente fiind atât corelarea nivelului inițial scazut de fibrinogen cu severitatea leziunilor anatomice, cât și corelarea nivelului scăzut al fibrinogenului cu rezultatele ROTEM, și a ambelor cu mortalitatea precoce și tardivă, independent de alți parametri [66].

Fibrinoliza este fenomenul de degradare a rețelei de fibrina, astfel:

- Activatorul tisular al plasminogenului (tPA) activează plasminogenul și ȋl transformă ȋn plasmină

- Plasmina lizează fibrele de fibrină, acționând la nivelul unor reziduuri de lisină.

Multiple studii au demonstrat [67-70] faptul că fibrinoliza este mecanismul esențial al CTI și că mortalitatea post-traumatică este direct asociată cu liza cheagului, apsecte demonstrate inclusiv prin scăderea rezistenței acestuia la ROTEM [71-72].

Inhibitorul Activatorului Plasminogenului (PAI-1) este inactivat de proteina C activată, astfel ȋncât tPA este ne-supresat. Studii efectuate de Brohi au demostrat că activarea complexului trombină-TM este asociat cu scăderea concentrației de PAI-1 [1], ȋn același timp aPC având efect de reducere a trombinei independent de acțiunea pe PAI-1 [53], [56].

La aceste mecanisme se adaugă și disfuncția endotelială și dezorganizarea glicocalixului, demonstrată de eliberarea plasmatică de syndecan-1 [71]. Corelația negativă care a fost evidențiată ȋntre concentrația plasmatică de syndecan-1 și citokinele proinflamatorii (ȋn special IL-1β) dovedește rolul inflamației ȋn aceste procese, mai ales ȋn contextul traumei. Deteriorarea barierei endoteliu-glicocalix se presupune a fi legată de chemotaxis, de activarea leucocitelor și eliberarea de radicali liberi, ceea ce accentuează leziunea endotelială, proces care se autoȋntreține [73].

În concluzie, post-traumatic se produce o alterare a echilibrului fluido-coagulant, cu atât mai evidentă ȋn cazul politraumatismelor, cu cât severitatea leziunilor este mai mare. Alterarea mecanismelor fiziologice ale coagulării, afectarea funcțiilor celulelor implicate ȋn hemostază, ȋn special plachetele, fenomenele inflamatorii și hiperfibrinoliza sunt verigile esențiale prin care apare această coagulopatie post-traumatică, existentă anterior oricărei măsuri de resuscitare. Complexitatea acestui fenomen este schematizată didactic in Figura 1.2. Corespunzător evoluției fenomenelor descrise anterior, profilul acestei coagulopatii poate evolua de la anti-coagulant (până la a pune ȋn pericol viața pacietului prin sângerare) la pro-coagulant (generând un status trombo-embolic ce poate fi la rândul sau, fatal). Importanța cunoașterii caracteristicilor acestor fenomene este reflectată de faptul că un rol major ȋn algoritmurile terapeutice ȋn politraumă o au regulile privind abordarea sângerării ȋn traumă, cuprinse ȋn ghiduri și protocoale [74,75], a căror utilitate practică va fi reflectată ȋn studiul cazuisticii. În ceea ce privește prezenta cercetare doctorală, o serie dintre markerii ce vor fi analizați se adresează și echilibrului fluido-coagulant la pacienții politraumatizați cu fracturi.

Figura 2.2 - Coagulopatia acută post-traumatică

#### **2. Markeri biochimici cu semnificație clinică ȋn politraumatisme**

În cele ce urmează, vor fi precizate principalele caracteristici ale unor compuși implicați ȋn fiziopatologia politraumei, unii dintre aceștia putând fi considerați ca având semnificație de monitorizare sau predictiv-evolutivă ȋn cazul acestor pacienți. Complexitatea si pleomorfismul acțiunilor acestor compuși sunt reprezentate în Tabelele 2.1-2.6 [76-77], în care sunt de asemenea incluse tipul de acțiune principală al fiecăruia –pro- sau antiinflamatorie. Înainte de a prezenta implicațiile principale ale acestora în politraumă, trebuie subliniat faptul că fiecare dintre aceștia intervine în unul sau mai multe dintre principalele lanțuri fiziopatologice din politraumă, așa cum au fost prezentate în Figura 1.1.

*Interleukina 1β (IL-1β)* - face parte din grupul peptidelor Il-1, ce include IL-1α, IL-1β și Il-1ra; toate acestea sunt produse de celulele endoteliale și monocitele activate de ischemie sau infecție [76]; grupa IL-1 are acțiune pro-inflamatorie producând: creșterea permeabilității capilare, stimularea hematopoiezei, activarea limfocitelor și macrofagelor și stimularea producerii de TNF-α, ȋmpreună cu care acționează sinergic inducând: febră, hipotensiune arterială, creșterea adezivității celulare endoteliale, a chemotaxis-ului și diapedezei PMN și macrofagelor [77]. Timpul de înjumătățire (T ½) al IL-1 este de 6 minute, variațiile sale având deci valoare ca marker de fază supra-acută. Nivelul seric al IL-1 crește imediat post-traumatic, clearence-ul este rapid și substanța este eliminată până în 24 ore, având o cinetică similară cu TNF-α [78-79]. S-a dovedit că severitatea hipoxemiei se corelează cu nivelul alveolar al IL-1b, fără a se corela cu nivelul altor mediatori. Un nivel crescut de IL-1b la nivelul alveolelor a fost descoperit la pacienți cu ARDS după șoc traumatic, iar concentrațiile de IL-4 ating niveluri similare ȋntr-un grup heterogen de pacienți critici cu risc de a dezvolta ARDS [80-81]. Aceste diferențe pot fi explicate prin timpul de ȋnjumătățire scurt și vârful concentrațiilor dinaintea recoltării prin lavaj bronho-alveolar (LBA). Nivelurile relativ reduse de TNF-alfa alveolar și IL-1b pot fi explicate de asemenea prin prisma acestor aspecte. În rândul pacienților cu ARDS intrapulmonar diagnosticat cauzat de pneumonie, cei care au decedat aveau niveluri alveolare de IL-8, IL-6, IL-1b și TNF-alfa mai ridicate decât supraviețuitorii [82-86].

*IL-1ra*: Nivelurile de IL-1ra anti-inflamator alveolar sunt semnificativ crescute la pacienții cu risc ȋnalt de ARDS, comparativ cu pacienții cu risc scăzut [87].

Mecanismele ce limitează reacția inflamatorie netă la inițierea afectării pulmonare sunt elucidate prin prisma corelațiilor semnificative dintre nivelurile mediatorilor alveolari antiși pro-inflamatori. Este bine cunoscut faptul că IL-1ra atenuează inflamația acută reducând semnificativ infiltrarea cu celule inflamatorii, edemul și necroza tisulară [88-90]. S-a dovedit că IL-1ra antagonizează activitatea pro-inflamatorie atribuită IL-1b când este introdusă ȋn majoritatea probelor recoltate prin LBA de la pacienți cu ARDS sau cu risc de a-l dezvolta. Pacienții cu ARDS diagnosticat care au supraviețuit aveau niveluri de IL-1ra alveolar și IL-10 mai ridicate decât cei decedați. Pacienții cu ARDS deja manifest aveau niveluri de câteva ori mai ridicate de IL-1ra alveolar dar o tendință către niveluri mai reduse de IL-10, indicând că la pacienții cu risc ȋnalt deja ȋn faza inițială a injuriei pulmonare post-traumatice o reacție anti-inflamatorie reduce inflamația alveolară deja accentuată [91-94].

*Tumoral Necrosis Factor α (TNFα)*; precursorul TNF-α este generat trans-membranar de macrofage, monocite și lifocitele T, și apoi exprimat ca un polipeptid de tip II, alcătuit din 233 de aminoacizi, pe suprafața macrofagelor, limfocitelor și a altor tipuri de celule activate [95-96]. Forma solubilă TNF-α are o GM de 17 kDa cu acțiunile biologice mediate de receptorii Tip 1 și 2, de asemenea cunoscuți sub numele CD120a (TNF-R1) și CD120b (TNF-R2)[97]. Cinetica TNF-α arată o creștere precoce post-traumatică, cu o durată de viață scurtă (peak la câteva ore), apoi cu o scădere lentă. TNF-α demonstrează o bună valoare predictivă negativă pentru dezvoltarea ARDS și are un rol central ȋntre citokinele proinflamatorii cu acțiune asupra unor tipuri de celule, datorită următoarelor acțiuni [98] :

> • Activează celulele endoteliale crescând permeabilitatea, stimulând activitatea moleculelor de adeziune, astfel având o acțiune pro-coagulantă

- Activează macrofagele, celulele NK, limfocitele
- Stimulează limfocitele B și producția de imunoglobuline
- Stimuleaza sinteza de oxid nitric

• Activeaza sinteza de acid arahidonic și de mediatori pro-inflamatori IL-6, IL-8, IL-10, IFN γ

• Potențează acțiunea citotoxică și producția de citokine TH1 (Tabel 2.3) [99-102]

*Interleukina 6 (IL-6)*, are efect dual, atât pro-, cât și anti-inflamator; este o glicoproteină produsă de către multiple tipuri de celule, printre care și cele endoteliale, precum, și monocitele, macrofagele, limfocitele B și T. Aceste celule produc IL-6 sub acțiunea altor citokine (IL-1α, TNF-β) sau a unor componente virale sau bacteriene, secreția fiind precoce după agresiunea septică sau traumatică [103-104]. Concentrațiile serice de IL-6 se corelează cu ISS, cu incidența MODS, ARDS sau sepsis, și cu evoluția pacienților [105- 107](Tabel 2.2).

Importanța IL-6 este deosebit de mare ȋntrucât are acțiuni multiple: oInduce proliferarea și activarea limfocitelor B și T oinduce sinteza hepatică a proteinelor de fază acută (PCR, fibrinogen, componentele sistemului Complement, α1- antitripsina), oStimulează diferențierea limfocitelor T citotoxice oStimulează activitatea limfocitelor NK [108-109].

Valoarea normală a IL-6 este sub 5.9 pg/ml, iar cinetica Il-6 se caracterizează printro creștere rapidă ȋn primele 24 ore post-traumatic, urmată de revenirea la normal ȋn zilele 5- 7, dacă nu survin complicații [110]; acest aspect a dus la ȋncadrarea sa ȋn categoria "proteinelor de fază acută" și permite utilizarea Il-6 drept marker pentru evoluția acestor pacienți. Mai mult decât atât, creșterea IL-6 este mai rapidă decât a PCR, și chiar ȋnaintea apariției febrei ȋn sepsis, ȋn care valorile IL-6 pot ajunge la 500 pg/ml [111]. Concentrațiile de IL-6 la admisie și ȋn ziua 1 post-operator se corelează puternic atât cu ISS (scorul de severitate a leziunilor) cât și cu necesarul de tratament ȋn terapie intensivă. Nu s-a observat vreo corelație similară cu nivelurile serice de HMGB-1. S-a observat că nivelul de HMGB-1 crește ȋn jurul zilei 3 când concentrația de IL-6 ȋncepe să scadă. Nivelul seric de IL-6 ȋn mod deosebit se corelează cu gravitatea leziunilor suferite, iar creșterea aceasta este accentuată de intervenții chirurgicale și complicații, lucru dovedit de cercetarea precedentă.

Se postulează că această creștere ȋn concentrația de IL-6 ar fi cel puțin parțial responsabilă pentru sindromul de răspuns inflamator sistemic exagerat manifestat ca ARDS și MODS observate uneori după injurie [112]. O potențială sursă de IL-6 s-a dovedit a fi osul ȋnsuși la pacienții cu fracturi ȋn studii precedente. În același timp, studiile au arătat că niveluri crescute ale IL-6 sunt corelate cu rezistența sistemică la insulină [113-114] și cu creșterea incidenței diabetului zaharat [115], aspecte corelate cu evoluția mai dificilă a pacienților cu indice de masă corporală (Body Mass Index – BMI) crescut. Astfel, studii publicate ȋn ultimii ani [116] au arătat că la pacienții obezi există niveluri bazale crecute ale IL-6, iar posttraumatic aceste creșteri sunt mai mari comparativ cu pacienții cu BMI ȋn limite normale. Un nivel inițial crescut al IL-6 crește considerabil vulnerabilitatea post-traumatică, potențând citokinele pro-inflamatorii eliberate de țesutul adipos, adipokinele. La polul opus se găsește adiponectina, care acționează ca o substanță care crește sensibilitatea la insulină și are efect anti-inflamator și anti-aterogen; echilibrul ȋntre mediatorii pro- și anti-inflamatori este extrem de fragil la pacienții obezi, care au un status ușor pro-inflamator consecutiv acțiunii unor mediatori printre care și IL-6 [117-118]. Principalele acțiuni ale interleukinelor sunt reprezentate in Figura 2.1 si in Tabelele 2.1,2.2, 2.4, 2.5.

*Neopterina* este produsă de monocite ca răspuns la stimuli multipli: infecții (bacteriene sau virale, inflamația sistemică, leziunea endiotieliului, cel mai puternic stimul fiind IFN-ϒ, având drept co-stimulatori TNF-α și LBP. Atingând maximul la 2-3 zile post-traumatic, Neopterina a fost demonstrat de unele studii ca având valoare ȋn predicția MSOF, dar nu și a sepsisului, având astfel o oarecare importanță ȋn diferențierea acestora[119-120].

*Interleukina 8 (IL-8)* - Sindromul de Detresă Respiratorie Acută (ARDS) este o devastantă boală inflamatorie a plămânului, caracterizată prin creșterea bruscă a permeabilității vasculare pulmonare, edem pulmonar și insuficiență respiratorie. În medierea leziunilor microvasculare joacă un rol important neutrofilele activate (PMN), care de asemenea contribuie la lezarea țesutului pulmonar (Tabel 2.2). Un număr semnificativ de PMN infiltrează plămânul iar persistând ȋn plămâni contribuie la scăderea supraviețuirii. Unul dintre cei mai importanți factori chemotactici pentru PMN s-a dovedit a fi IL-8, atât ȋn sânge cât și ȋn LBA la pacienții cu ARDS[121]. Într-un studiu efectuat de Donnelly și colaboratorii asupra unui grup heterogen de pacienți de terapie intensivă cu predispoziție la ARDS prin traumă, pancreatită sau perforație intestinală, s-a măsurat concentrația de IL-8 ȋn lichidul recoltat prin LBA și s-a observat că toți pacienții cu un nivel peste valoarea-prag de 200 pg/mL au dezvoltat ARDS ȋn curs de 6 - 72 ore, iar dintre pacienții cu nivelul sub valoarea-prag unul singur a dezvoltat ARDS. Relevanța IL-8 la pacienții critici cu traumă chirurgicală, pneumonie nozocomială sau boli foarte diverse, a fost confirmată prin alte studii. S-a demonstrat *in vitro* că PMN recoltate de la numeroși pacienți cu traumatisme prezintă o capacitate migratorie crescută, corelată cu nivelul IL-8[122]. În ceea ce privește sensibilitatea și specificitatea pentru supravietuire, IL-1 s-a dovedit a fi superioară. Nivelul de citokine anti-inflamatorii (spre deosebire de răspunsul pro-inflamator) s-a dovedit a fi mai ridicat devreme ȋn cursul dezvoltării ARDS la pacienții care au supraviețuit față de cei decedați. Citokine anti-inflamatorii alveolare sunt eliberate la pacienții predispuși la ARDS [123].

Figura 2.1 - Principalele acțiuni ale interleukinelor

*Proteina C Reactivă (PCR)* este considerată o "proteină de fază acută", cu structură pentamerică, cele 5 componenete având câte 206 amino-acizi (GM=115kDa); este produsă ȋn special la nivel hepatic și pulmonar; la nivelul hepatocitelor transcripția sa este inițiată de citokine (IL-6, TNF-α, IL-1) ca reacție la stimuli reprezentați de infecție, inflamație sau distrugeri tisulare (caracteristice traumatismelor) [124-125]. În traumă, PCR crește progresiv, atingând peak-ul ȋn zilele 3-6, după care scade progresiv, atingând 80% din valoarea de peak ȋn ziua 14 [126]. Scăderea ulterioară este ȋnsă lentă și nu permite diagnosticul dieferențial ȋntre complicațiile septice și aseptice; PCR influențează funcția sistemului complement, opsonizarea și fagocitoza.

*Procalcitonina (PCT)* este compusă din 116 aminoacizi și este un precursor al calcitoninei, aparținând unui grup de proteine ȋnrudite, așa numitele "calcitonin gene-related peptides". Este produsă de celulele C ale glandei tiroide, fără a i se cunoaște funcția biologică. Valorile normale sunt sub 0.5 ng/ml și, ȋn cazul existenței sepsisului sistemic sau al stimulării de către endotoxine sau citokine pro-inflamatorii (TNF-α, IL-1β), nivelul seric al PCT poate crește de peste 1000 ori față de valoarea normală prin secreție non-tiroidiană non-hormonală; estimându-se că valorile peste 2 ng/ml sunt sugestive pentru sepsis [127].

Timpul de injumătățire plasmatic este 24-36 ore, iar din punct de vedere al cineticii, PCT crește rapid, atingând un maximum la 24-48 ore post-traumatic, după care, dacă evoluția este favorabilă, scade rapid. Unii autori descriu un al doilea peak ȋn ziua a 7-a, după care scade cu normalizare până ȋn ziua 30 [128]. Dacă evoluția este complicată, cu sepsis sau MODS, atunci fie nivelurile PCT se mențin crescute, fie există o creștere secundară. [129-130]. În sepsis, PCT ȋncepe să crească la 4 ore, atingând peak-ul la 8-24 ore, iar scăderea valorilor PCT după prima zi de antibioterapie este cosiderat un indicator de evoluție favorabilă. Datorită acestei cinetici, PCT este considerat a fi un indicator util de predicție a unei evoluții nefavorabile a pacientului politraumatizat [131].

Cu toate acestea, există controverse privind specificitatea acestuia petru un anumit tip de complicații; astfel, Uzzan [132] consideră că PCT este mai utilă decât PCR ȋn diferențierea ȋntre SIRS și sepsis, ȋn timp de Tang [133] opinează că utilitatea PCT ȋn diferențierea sepsisului de SIRS este discutabilă. Studiul lui Meynaar [134] a arătat faptul că PCT are o specificitate mai mare decât PCR, LBP și IL-6 ȋn stabilirea diagnosticului diferențial ȋntre SIRS și sepsis la pacienții critici, demonstrând că, dacă valoarea PCT ȋn primele 24 ore este sub 2 ng/mL, sepsisul este practic exclus (valoare predictivă negativă de 97%); dacă, ȋnsă, această valoare este peste 10 ng/mL, este foarte probabil ca sepsisul să fie cauza creșterii (valoarea pozitivă predictivă 88%). Acest studiu arată că PCT are valoare mai degrabă pentru excluderea sepsisului, ca etiologie, decât pentru confirmarea acestuia; comparativ cu PCT, ceilalti markeri, LBP, PCR și IL-6 au valoare predictivă pozitivă sau negativă mai mică; al doilea ca valoare este Il-6, dar scăderea rapidă a valorilor IL-6 poate ușor genera informații fals negative; este ȋnsă interesantă concluzia acestui studiu, practicat pe un lot mic de pacienți (76 pacienți), și anume că acești markeri nu sunt practic utilizați ȋn ghidarea tratamentului pacienților prin evoluția valorilor lor, ci doar prin practicarea diagnosticului diferențial, care exclude un anumit diagnostic și deci manoperele inutile; PCT rămâne, conform acestui studiu, cea mai bună modalitate de diferențiere a SIRS de sepsis, dar integrarea evoluției sale ȋn algoritmul de tratament ar permite o mai bună adaptare a terapeuticii la statusul pacientului, concluzie care stă la baza prezentei cercetări doctorale.

Numeroase studii au arătat că dinamica valorilor PCT este mai importantă din punct de vedere prognostic decât valoarea absolută. Astfel, studii prospective au arătat că evoluția pozitivă a valorilor PCT la 48 ore la pacienții cu șoc septic au valoare predictivă pentru supraviețuire[135], iar scăderea valorilor PCT cu 34% ȋn ziua a 3-a față de ziua a 2-a a fost un indicator independent pentru supraviețuire[136]. O ȋncercare de introducere a curbei dinamicii valorilor PCT ȋn ghidarea tratamentului a fost realizată prin introducerea clearance-ului PCT (PCTc), care a fost demonstrat ca fiind mai eficient ca element predicitiv ȋn comparație cu valoarea absolută ȋn evaluarea pacienților, ȋn special cu sepsis[137-139]. Studiul prospectiv derulat de Huang și colaboratorii săi pe pacienți cu sepsis și publicat ȋn 2016, incluzând 56 pacienți, a arătat că valorile PCT din zilele 1, 3 și 5 nu au valoare predictivă pentru mortalitatea prin șoc septic, ȋn timp ce PCTc poate avea valoare predicitivă, și anume: scăderea PCTc la 48 și 96 ore a fost corelată cu creșterea mortalității, iar creșterea ȋn zilele 3 și 5 cu supraviețuirea; valori ale PCTc de peste 38% ȋn ziua a 3-a și peste 80% ȋn ziua a 5-a au fost corelate cu supraviețuirea, ȋn timp ce valori sub 12% ȋn ziua a 3-a și sub 44% ȋn ziua a 5-a au indicat rată redusă a supraviețuirii[137-139]. În concluzie, conform celor prezentate anterior, se poate concluziona că PCT este asociată cu severitatea traumatismului, cu evoluția spre sepsis și MSOF, și are valoare predictivă pentru dezvoltarea sepsis-ului mai bună decât IL-6, valori crescute ale PCT ȋn primele 5 zile fiind corelate cu evoluția spre sepsis; mai mult decât atât, valori crescute ale PCT pot fi identificate chiar și cu 3 zile anterior identificării clinice a sepsis-ului [140, 141].

*Lipopolysacharide Binding Protein (LBP)* este o proteină de fază acută, fiind produsă de ficat, ca răspuns la endotoxinele bacteriene circulante sau la lipopolizaharidele (LPZ) bacteriene, componente ale stratului extern al germenilor Gram negativi [142]; funcția LBP este strâns legată de LPZ, ȋn sensul că LBP facilitează legarea LPZ de receptorul corespunzător acestora de pe suprafața monocitelor, ceea ce duce la activarea monocitelor și producerea citokinelor, cum ar fi IL-6 și TNF α. Infecțiile cu germeni Gram pozitivi și negativi, și chiar și cele fungice, sunt ȋnsoțite de creșteri ale LBP, dar care nu apar ȋn afecțiunile virale; valorile normale ale LBP sunt de 5-10 μg/mL, putând crește ȋn sepsis până la 50 μg/mL, ȋn cca 36 ore [143-144].

*Interleukina 12 (IL-12)* controlează diferențierea limfocitelor spre linia TH1, iar nivelul său după traumă se corelează cu o deplasare a raportului TH1/TH2 către pattern-ul tip TH2 și cu o evoluție clinică nefavorabilă [145] (Tabel 2.2).

*Lactatul seric* : fiind un indicator al hipoperfuziei tisulare, lactatul seric este considerat drept un marker pentru evoluția politraumatizaților, mai ales după descrierea noțiunii de POH (Persistent Occult Hypoperfusion), considerată a fi un factor de risc pentru o evoluție nefavorabilă. Cinetica lactatului, care crește ȋn primele ore post-traumatic și sensibilitatea acestuia la reacțiile fiziopatologice din traumă au determinat considerarea acestuia ca un marker util pentru evaluarea evoluției pacienților [126], [146].

*GM-CSF (Granulocyte Macrophage Stimulating Factor)* – este o substanță cu acțiune pro-inflamatorie, produsă de macrofage, LT, mastocite, celule NK, celule endoteliale, fibroblaste. Stimulează celulele stem să producă granulocite (neutrofile, eozinofile, bazofile) și monocite, care trec ȋn circulație și migrează ȋn țesuturi, unde se trasformă ȋn macrofage și celule dendritice [147] (Tabel 2.6).

*Interleukina 10 (IL-10)* - ale cărei valori s-a demonstrat că pot da indicații cu privire atât la gravitatea traumatismului (IL-10este corelată cu ISS), cât și privind complicațiile post-traumatice : MODS, ARDS și sepsis. Studii au arătat inhibarea, de către IL-10 (puternic anti-inflamator) a factorilor intra-celulari de transcripție, de exemplu, factorul nuclear Kappa-B, factori cheie ȋn sinteza citokinelor. Produsă ȋn special de limfocitele T și mai puțin de limfocitele B și monocite, IL-10 este o citokina anti-inflamatorie, prin:

- Reducerea sintezei TNF-α și IL-1 de către monocitele activate ;

- Inhibarea capacității antigenice a monocitelor, inhibând expresia antigenelor de histocompatibilitate HLA-DR;

- Scăderea producției de citokine de către limfocitele TH-1. Valoarea predictivă a IL-10 este limitată de cinetica sa - crește rapid ȋn primele ore post-traumatic, cu peak-ul de nivel la 4 ore, după care scade rapid ȋn primele 24 ore [148, 149] (Tabel 2.4).

*Interleukina 13 (IL-13)* - produsă de limfocitele TH2, are rol ȋn răspunsul imun și activarea mecanismelor de apărare [150]

*Macrophage Migratory Factor* (MMF), precum și *Neutrophil Activating Peptide* (NAF), [151], [152] sunt implicate in fenomenele chemotactice, condiționând astfel desfășurarea răspunsului inflamator .

*TGF-β (Transforming Growth Factor β)* [153], care se corelează cu nivelurile serice ale IL-1 și IL-6 (Tabel 2.3), are o importanta deosebita in initierea fenomenelor de vindecare

*Inhibitori naturali ai receptorilor TNF* (TNF-RI și TNF-RII) și IL-1 (IL-1ra) - sunt corelați cu gravitatea traumatismului, concentrația lor variind paralel cu ISS [18].

*Interleukina 17 (IL-17)* – produsă de limfocitele TH sub acțiunea IL- 23, are un rol important ȋn reacțiile tardive; stimulează chemotaxisul, ducând la aglomerarea monocitelor și neutrofilelor ȋn focarul inflamator, acționând sinergic cu gamma- Interferonul [18], [47].

*HMGB-1 (High mobility group box-1)* este o citokină inflamatorie implicată ȋn patogeneza câtorva procese inflamatorii, infecțioase și neoplazice, fiind identificată recent. S-au măsurat concentrațiile de IL-6 la admisie și ȋn ziua 1 postoperator, observându-se că acestea se corelează atât cu scorul de severitate a leziunilor (ISS) cât și cu necesarul de tratament ȋn terapie intensivă[154].

Nu s-a observat vreo asemenea corelație ȋn ceea ce privește concentrațiile serice de HMGB-1. Nivelul de IL-6 ȋncepe să scadă iar cel de HMGB-1 crește ȋn jurul zilei 3. HMGB-1 este o proteină de comunicare celulară, membră a grupului albuminelor. Funcția sa de citokină pro-inflamatorie a ȋnceput recent să stârnească un interes semnificativ ȋn a-i stabili rolul ȋn diverse procese patologice [155].

Fiind o citokină pro-inflamatorie prezentă ȋn aproape toate celulele, HMGB-1 este secretată ȋn mod activ de către monocite și macrofage, declanșând cascada inflamatorie, precum și ȋn mod pasiv de către celulele necrotice sau lezate, determinând un răspuns inflamator local la nivelul celulelor lezate și moarte. Se cunoaște că HMGB-1 interacționează cu o proteină din familia imunoglobulinelor, anume receptorul pentru produșii finali de glicare avansată (RAGE), precum și cu receptorul Toll-like (TLR) și TLR-4, declanșând un răspuns inflamator. Un posibil rol al HMGB-1 ca mediator al SIRS după sepsis microbial a fost sugerat de mai mulți autori. Încă se cercetează rolul precis al acestei molecule ȋn diferitele stadii ale SIRS. În comparație cu alți mediatori mai bine cunoscuți, acțiunea HMGB-1 reiese din studiile preliminare a fi mai complexă și necesită clarificare adițională[155]. Concentrația acestei noi alarmine a persistat la niveluri crescute chiar și când alte citokine pro-inflamatorii au revenit la nivelurile pre-leziune. Însă ȋntr-o "injurie sterilă" ca trauma, ȋncă nu a fost raportat vreun asemenea rol. O posibilă funcție a HMGB-1 ȋn dezvoltarea injuriei pulmonare acute a fost sugerată și susținută de către observația că nivelul acestui mediator a fost semnificativ crescut ȋn 3 din 4 pacienți care au necesitat suport ventilator. Studiul lui Sunden-Cullberg [156] a demonstrat o relație inversă ȋntre HMGB-1 și IL-6, ce fusese semnalat și ȋntr-un model animal pentru fractura bilaterală de femur. Nivelul de IL-6 și efectele sale asupra răspunsului imun au fost reduse de către anticorpi neutralizanți pentru HMGB-1. Expresia IL-6 și a altor câtorva citokine inflamatorii a fost accentuată prin administrarea de HMGB-1 ȋn condiții fiziologice.

*PAF (Platelet Activating Factor)* este un mediator fosfolipidic ce se eliberează din celule cum ar fi mastocite, bazofile, neutrofile și macrofage, stimulate de agenții patogeni / traumatici (de obicei opsonizați) [157]. PAF reprezintă un sistem de semnalizare pentru diferite tipuri celulare implicate ȋn hemostază și procesele imune, ceea ce explică rolul PAF de a media augmentarea proceselor inflamatorii și trombotice, dar și realizarea conexiunii ȋntre aceste două procese. Sistemul de semnalizare mediat de PAF suferă ȋn sepsis, șoc și traumă, iar ȋntreruperea acțiunii efectorilor săi are efecte benefice [158].

*Acidul arahidonic* – provine din fosfolipidele membranare, sub acțiunea fosfolipazei (stimulată ȋn inflamație), și are semnificație biologică prin intermediul metaboliților săi, rezultați din următoarele căi metabolice: ( Figura 2.2) ( Tabelul 2.6)

> oA. Calea ciclooxigenazei, din care rezultă prostaglandinele D2 (PGD2), PGE2, PGF2α, PGI2 și tromboxanul A2 ( Tabelul 2.6)

> > Prostaglandina E2 (PGE2)- inhibă secreția de TNFα și IL-12; este produsă ȋn rinichi, creier, mușchi neted, și este metabolizată ȋn PGG2; este un agent piretic, pro-inflamator, are acțiune gastroprotectoare și intervine ȋn homeostazia renală [159, 160]

> > Prostaglandina I2 ( prostaciclina) – endoteliu, rinichi, creier; este vasodilatator, inhibă agregarea plachetară și leucocitară, stabilizează membrana lizozomală, acționând și asupra homeostaziei renale [161]

Tromboxanul A2, este vasoconstrictor și unul dintre cei mai puternici agreganți plachetari, dar și leucocitari ; este produs ȋn trombocite, macrofage, rinichi, musculatura netedă, metabolitul său stabil fiind TXB2[162]; este produs prin acțiunea ȋn cascada a COX (ciclooxigenazei), urmată de tromboxan-sintetază (TXS). Studiile au arătat rolul puternic pro-inflamator pulmonar al TXA2, ca și efectul pozitiv, protector, asupra funcției pulmonare, al Ozagrel-ului, inhibitor al sintetazei[163]. Este astăzi binecunoscut faptul că plămânul este prima țintă a acțiunii TXA2, fără a se cunoaște și mecanisme protectoare față de această acțiune [164]. Studiul efectuat, spre exemplu, de Zarbock, publicat ȋn 2006 [165], a arătat că TXA2 este rezultatul interacțiunii și agregării trombocitelor și neutrofilelor, determinând creșterea permeabilității capilare și aderării PMNN de celulelele endoteliale pulmonare; inhibarea sintezei TXA2 are un efect protector asupra plămânului, diminuând aderarea PMNN și extravazarea proteică. Acest studiu a arătat originea plachetară a TXA2, precum și faptul că interacțiunea plachete - PMNN crește polimerizarea F-actinei ȋn celulele endoteliale și stimulează aderarea PMNN prin efectul TXA2 asupra endoteliului. Aceste date dirijează cercetarea ȋn direcția găsirii unor blocanți ai receptorilor de aderare (cu acțiune specifică pe receptorii pentru TXA2), care s-au dovedit a fi mai eficienți (experimental) [165] decât inhibitorii ciclooxigenazei, cum sunt anti-inflamatoarele nesteroidiene, care au efect inhibitor asupra producerii tuturor prostanoizilor, inclusiv cei anti-inflamatori, cum sunt prostaciclina

Figura 2.2 - Principalele căi metabolice ale acidului arahidonic

oB. Calea lipooxigenazei, din care rezultă leucotrienele, cea mai importantă fiind Leucotriena B4 (LTB4) , lipoxine si hepoxiline. Leucotriena B4, mediator lipidic puternic pro- inflamator este crescut la politraumatizații cu ARDS, motiv pentru care a fost studiată pentru a se decela eventuale posibilități de predicție a apariției complicațiilor pulmonare. Astfel, studiul lui Auner, publicat ȋn 2012 [166] a demonstrat că și reciproca este valabilă, adică niveluri crescute inițial ale LTB4 la pacienții politraumatizați reprezintă un indicator de predicție a ARDS, fără ca aceste niveluri să fie influențate de AIS pentru trauma toracică, sex, vârstă sau transfuzii masive ( Tabelul 2.6).

oC.Calea citocrom P450- epo-oxigenazei- acid epoxieicosatraenoic și acizi grași hidroxilați; fiind mai recent descoperită, această cale este ȋn curs de studiere, urmând a completa datele existente

*Sistemul Complement (SC)* este parte componentă a sistemului imun nativ care crește capacitatea anticorpilor și fagocitelor de a lega și ȋndeparta microbii și celulele necrozate, având ȋn același timp funcție de stimulare a inflamației. Este format din proteine plasmatice care interacționează opsonizând germenii patogeni și se activează sub forma unei cascade: unul dintre factori clivează enzimatic un alt factor, pe care ȋl activează, acesta urmând să activeze ȋn același mod următoarele componente ale SC. Din punct de vedere funcțional, componentele SC se clasifică ȋn:

- o structuri care se leagă de suprafețe și complexele Ag-Ac : C1q
- o structuri care se leagă de manoza bacteriană: MBL
- o enzime activatoare: C1r, C1s, C2b, Bb, Dd, MASP-1, MASP-
- 2,
- o opsonine și proteine care se leagă de membrană : C4b, C3b,
- o peptide mediatori ai inflamației: C3a, C4a, C5a
- o proteine care atacă membrana: C5b, C6, C7, C8, C9
- o receptorii complementului: CR1, CR2, CR3, CR4, C1qR
- o proteine reglatoare ale Complemementului: C1INH, C4bp,

CR1, MCP, DAF, H, I, P, CD59 [166, 167].

Compușii din structura Sistemului Complement, au structură polipeptidică, la fel ca și citokinele, și sunt eliberați ȋn timpul fenomenelor inflamatorii, stimulând:

o creșterea permeabilității capilare prin intermediul histaminei

ochemotactismul neutrofilelor oopsonizarea bacteriilor oactivarea plachetară [168]

Consecutiv politraumatismelor, se produce o disfuncție a sistemului Complement, descrisă de literatura de specialitate drept "Complementopatie", și a cărei caracteristică majoră este scăderea capacității hemolitice a complementului (CH50); aceasta fost evidențiată ȋn ziua a 4-a post-traumatic și scade după ziua a 7-a, având o contribuție importantă la producerea dezechilibrului fluido-coagulant [169].

Există trei căi prin care se activează SC:

- calea clasică - este inițiată de contactul fracțiunii C1q cu germenul sau cu complexul antigen-anticorp; componentele căii clasice sunt C1, C4, C2, C3, [C5,](https://www.ncbi.nlm.nih.gov/books/n/imm/A2528/def-item/A2656/) [C6, C7,](https://www.ncbi.nlm.nih.gov/books/n/imm/A2528/def-item/A2658/) C8, si C9;

- calea MB-lectina- este inițiată de legarea unei proteine serice, MBL (mannan- binding lectine), de carbohidrații membranei bacteriene sau virale, conținând manoza. Inițial sunt activate enzimele numite "**m**annan-binding lectin**a**ssociated **s**erine **p**roteases MASP-1 și MASP-2, apoi calea este comună cu calea clasică;

- calea alternativă - este ințiată atunci când o structură a complementului seric activată spontan se leagă de suprafața unui germen patogen sau se activează chiar și ȋn absența acestuia, prin hidroliză spontană [170]

Toate cele trei căi constituie activarea precoce a Complementului și converg spre generarea de C3-convertaze, dar prin mecanisme diferite: ȋn calea clasică și ȋn cea MBlectina, C3-convertaza se formează consecutiv legării C2b de C4b, ȋn timp ce, ȋn calea alternativă, o convertază omoloagă cu C3-convertaza se formează prin legarea C3b cu fragmentul b al factorului B al căii alternative care se leagă de suprafață prin legături covalente, cliveaza C3, rezultănd:

- C3a, fragment de mici dimensiuni cu rol de peptid mediator al inflamației, și

- C3b, molecula efectoare "princeps" a SC, care acționează ca opsonine - se leagă de membrana germenului, pe care ȋl transformă ȋntr-o țintă mult mai facilă pentru fagocitele care au receptori pentru C3b; de asemenea, C3b se leagă de C3 – convertază și formează C5-convertaza care, conform aceluiași mecanism, clivează C5 ȋn:

- C5a, fragment mic, dar care este cel mai puternic mediator al inflamației, și

- C5b, care inițiază activarea tardivă a SC- o succesiune de reacții de polimerizare consecutiv cărora se formează un complex ce atacă membrana celulară, producând o soluție de continuitate la nivelul acesteia, ceea ce duce la liza germenilor. Trebuie subliniat faptul că structura ȋn "cascadă" duce la autoamplificarea efectelor distructive și inflamatorii ale acestor compuși, necesitând astfel mecanisme stricte de reglare; primul este reprezentat de caracterul instabil al componentelor SC, care sunt rapid inactivate dacă nu se leagă de suprafața germenilor; la acestea se adaugă existența, ȋn cateva puncte cheie ale cascadei, a unor structuri cu rol de reglare, prevenindu-se astfel legarea improprie a Complementului de celulele gazdă, situație care ar genera distrugerea celulelor proprii [171-172].

Întrucât aspectul relevant pentru prezenta cercetare stiințifică este legat de politraumatisme, trebuie subliniat faptul că există o implicare majoră a SC ȋn generarea răspunsului inflamator, cu importanță majoră ȋn aceste situații. Această acțiune se exercită prin intermediul fragmentelor C3a, C4a și C5a care acționează pe receptori specifici de la nivelul celulelor endoteliale, mastocitelor și fagocitelor, producând inflamație sistemică; studii experimentale au arătat că administrarea intravenoasă de cantități mari din aceste substanțe produc o reacție șocogenă anafilactoidă, cu colaps circulator, motiv pentru care aceste trei fragmente sunt denumite și anafilatoxine [173]. Cea mai stabilă dintre ele este C5a, ce are și activitatea biologică cu cea mai mare specificitate. Cele trei componente produc contracția musculaturii netede și cresc permeabilitatea vasculară, element esențial ȋn inflamație; ȋn plus, C3a și C5a stimulează sinteza moleculelor de adeziune acționând asupra celulelor endoteliale și pot activa mastocitele, care eliberează histamine și TNF-α, de asemenea cu efect șocogen. Toate aceste fenomene ȋntrețin chemotactismul celulelor inflamatorii, și procesul se autoȋntreține [175].

Din punct de vedere al activității pro-inflamatorii, cea mai activă este C5a, urmată de C3a și C4a; ȋn traumă, studiile au arătat o creștere inițială, mai ales a C5a, urmată de o scădere dramatică a nivelului seric al C3a și C5a, echilibrul restabilindu-se ȋn ziua a 7-10, această dinamică fiind corelată cu procesul inflamator descris ȋn politraumă. Din punct de vedere al specificității, nu s-au observant corelații ȋntre C3a și C5a cu severitatea leziunii pulmonare, cu ARDS sau MSOF, ci mai degrabă cu disfuncția cerebrală [176-177].

Sistemul complement a fost corelat și cu sistemul DAMP-PAMPs: trauma inițială, denumită generic "first hit" duce la apariția a multipli compuși care sunt absenți ȋn mod normal, fiind asociați doar cu trauma, motiv pentru care au fost denumiți "damageassociated molecular patterns" (DAMPs) [178]. Acești compuși, cu funcție de semnale de alarmă, sunt recunoscuți de celulele sistemului imun, pe care ȋl activează; același fenomen se petrece și ȋn situația apariției unor complicații ale traumei sau a unui "second hit". Familia DAMP include și așa-numitele "pathogen-associated molecular patterns" (PAMPs), un grup eterogen de mediatori pro-inflamatori inclusiv de origine microbiană, ȋn relație cu sistemul imun, precum și moleculele numite "alarmine" [179]. De asemenea, DAMP include și mediatorii generați de propriile țesuturi. Alarminele includ așa numitele "heat-shock proteins" (HSPs), annexinele, defensinsinele, precum și proteina S100 și proteina HMGB1 [179]. Celulele sistemului imun recunosc atât PAMPs, cât și DAMPs, prin intermediul receptorilor multiligand, de tipul Toll-like receptors (TLRs) [180]. Consecutiv, sunt activate componentele efectoare celulare și umorale ale sistemului imun, și ȋn primul rând se produc:

- chemotactismul și activarea PMNN, dar mai ales

- activarea Sistemului Complement, care este efectorul principal ȋn faza post-traumatică precoce, intervenind ȋn special prin:

o opsonizarea pentru fagocitoză (C3b, C4b),

o chemotactism pentru leucocite (C3a, C5a), care sunt atrase la sediul leziunii, unde se produce inclusiv degranularea mastocitelor, bazofilelor și neutrofilelor

o liza directă a germenilor prin intermediul MAC (membrane attack complex = complexul litic al membranei ) [181-182], care este formată sub acțiunea C5b, care se asociază cu C6 și C9, complex activ pe celulele eucariote și procariote

Studii efectuate ȋncă din anii 80 [183] de Kapur au demonstrat activarea SC ȋn traumă, ulterior fiind descrise toate aceste etape, precum și compușii responsabili de diferitele efecte ale Sistemului Complement. (Figura 2.3)

Fără a se dori o prezentare exhaustivă a mecanismelor fiziopatologice responsabile de particularitățile politraumei, acest capitol a scos ȋn evidență faptul că la baza acestora stau procese ȋn primul rând biochimice, unele dintre ele cunoscute ȋn totalitate, marea lor majoritate ȋnsă necesitând ȋncă cercetări suplimentare care să ofere nu numai descrierea ȋn amănunt a fenomenelor, ci soluții terapeutice care să ȋmbunătățească rezultatele activității clinice. Din acest punct de vedere scopul prezentei cercetări doctorale este tocmai realizarea unei abordări interdisciplinare a tratamentului acestor pacienți deosebit de gravi, care să rezulte ȋn scăderea mortalității și morbidității. Având ȋn vedere cele prezentate anterior, aceasta nu este posibil decât prin abordarea algoritmilor de tratament prin integrarea acestor elemente de biochimie, ȋn scopul optimizării tratamentului.

Figura 2.3 - Implicarea sistemului complement ȋn politraumă

# **3. Impactul profilului biochimic asupra tratamentului la politraumatizații cu fracturi - metodele de Damage Control**

Spre deosebire de tratamentul unei fracturi izolate, la care obiectivul terapeutic este reducerea și stabilizarea optimă pentru a permite recuperarea funcțională și reinserția socioprofesională precoce, ȋn situația politraumatismelor, obiectivul terapeutic primar este supraviețuirea pacientului, ȋntrucât aceste entități lezionale sunt grevate de o mortalitate considerabilă. Datele recente privind epidemiologia politraumei au fost publicate ȋn urma analizei efectuate ȋn cadrul Registrului de Traumă TARN (Trauma Audit and Research Network) [184], care a comparat datele privitoare la incidența, morbiditatea și mortalitatea prin traumă la adulți din perioada 2008-2013 cu cele din perioada 1998-2003, constatând următoarele:

- Creșterea proporției cazurilor de Major Trauma de la 21% la 33%

- Din totalul de 171.194 cazuri de traumă, 20.834 au fost politraume; proporția de politraume a fost de 16,2% (15% sub 65 ani, 7,1% peste 65ani)

- Din 47.581 de fracturi ȋnregistrate, 11.122 au fost ȋn contextul unui politraumatism

- Mortalitatea prin politraumă la adulți a fost de 15,9% (10,2% sub 65 ani și 24,5% peste 65 ani

- Numărul deceselor prin politraumă a scăzut față de perioada 1998-2003 cu aproape 50%, ceea ce reflectă o ȋmbunătățire a calității activității medicale ȋn această direcție.

- Peste 50% din politraume au cel puțin o fractură de membru sau pelvină (procentul scăzând de la 73% la precedenta evaluare)

Având ȋn vedere aceste date, se poate afirma faptul că pacienții politraumatizați cu fracturi grevează considerabil cheltuiala socială și sunt generatori de perioade lungi de invaliditate, motiv pentru care abordarea problemei unui tratament optim al politraumatizaților cu fracturi are o importanță socială deosebită.

Scăderea mortalității la acești pacienți trebuie analizată ȋn contextul ȋn care, așa cum se cunoaste, mortalitatea în politraumă are o distribuție trimodală:

- Mortalitatea imediată, care survine ȋn primele minute post-traumatic; reprezintă 50% din mortalitatea globală ȋn politraumă și este produsă de leziuni neurologice, viscerale și vasculare incompatibile cu viața

- Mortalitatea precoce, ȋn primele ore; reprezintă 30% din mortalitatea globală ȋn politraumă și se datorează hematoamelor intracraniene și leziunilor toraco-abdominale

- Mortalitatea tardivă, responsabilă de 20% din mortalitatea globală prin politraumă, se datorează complicațiilor sistemice, de tip MSOF, care devin letale ȋn zile/săptămâni

Acest grafic al mortalității este corelat cu elementele fiziopatologice descrise ȋn capitolele anterioare, ȋntrucât mortalitatea tardivă se explică printr-un dezechilibru ȋntre SIRS și TARS [185].

Evoluția favorabilă a pacientului este legată, așadar, de intervenția sinergică a mecanismelor de apărare ale organismului și intervenția terapeutică; datorită echilibrului precar ȋntre fenomenele nocive și cele de vindecare, orice intervenție care re-ințiază sau exacerbează fenomenele inflamatorii va ȋnclina negativ balanța și va crește riscul de apariție a unei complicații. Acest fenomen, cu semnificație uneori letală ȋn politraumatisme a dus la stabilirea ȋn mod convențional a următoarelor entități:

Figura 3.2 – Relația ȋntre sindromul inflamator și evoluția politraumei [185]

- "first hit"- este reprezentat de primul stimul nociceptiv, traumatismul ȋnsuși

- "second hit" – acest termen definește orice circumstanță care agravează fenomenele fiziopatologice deja declanșate de traumă; din punct de vedere didactic, aceste circumstanțe se pot clasifica astfel:

- Factori exogeni ("interventional load/surgical load") :

• Intervenții chirurgicale laborioase, cu delabrări tisulare extensive, sângerări considerabile, stări de hipotermie

• Intervenții chirurgicale tardive după leziuni neglijate, ca manopere invazive

• Transfuzii masive

- Factori endogeni ("antigenic load") :

• Hipoxia printr-un episod de insuficiență respiratorie sau cardiacă

• Episoade repetate de instabilitate cardio-circulatorie

• Leziuni de ischemie/reperfuzie

• Necrozarea secundară a unor țesuturi sau organe, care inițial nu păreau afectate (de exemplu o ischemie mezenterică secundară)

• Contaminarea unui cateter (sanguin, urinar etc.)

• Infecții

Referitor la fenomenul de "second hit", trebuiesc de asemenea identificați parametrii funcție de care este caracterizată evoluția pacientului; fără a exista un consens deplin, majoritatea studiilor acceptă ca fiind definitorii următoarele elemente:

> a. Incidența trombo-embolismului sau emboliei grăsoase - având ȋn vedere datele oferite de ecografia cardiacă, s-a demonstrat corelația ȋntre metodele de stabilizare și apariția embolilor ȋn cavitățile inimii [186], iar studii ulterioare (Riska) au dovedit impactul stabilizării precoce a femurului asupra incidenței emboliei grăsoase, care a scăzut de la 22% (la pacienții cu tratament conservator) la 4,5% la fracturile stabilizate după 72 ore, și la 1,4% la fracturile stabilizate precoce (primele 24 ore) [187].

> b. Indicii de funcționalitate cardio-pulmonari - cel mai sensibil pentru descrierea fenomenului de "second hit" este măsurarea invazivă a presiunii ȋn artera pulmonară (Pulmonary Arterial Pressure - PAP) [185].

c. Markerii coagulării - fibrinogenul, numărul trombocitelor, PT, Ddimerii și β tromboglobulina au fost corelate cu riscul ca un eveniment din evoluția politraumei să devină un "second hit" [17].

d. Nivelul seric al citokinelor pro-inflamatorii IL-6 și IL-1 au fost studiate pentru descrierea fenomenelor de tip "second hit", mai puțin IL-8, IL-10 și TNF α; studiile au arătat [188] și implicarea unor grupe de substanțe mai puțin cunoscute, ca elastina și s-E-selectina, ale căror acțiuni sunt incomplet descrise deocamdată

e. Parametrii clinici ai pacientului au inclus: durata de spitalizare, durata de internare ȋn ATI, mortalitatea, incidența pneumoniei, ARDS și MSOF [17]

La baza tuturor acestor corelații stau caracteristicile fiziopatologice ale politraumei, motiv pentru care orice gest terapeutic la acești pacienți trebuie să fie astfel indicat și executat ȋncât să nu constituie un "second hit". Acesta este principiul care stă la baza "Damage Control"-ului, constând ȋn efectuarea oricărei manevre diagnsotice și de tratament ȋncât să se asigure supraviețuirea pacientului, și cu impact sistemic minim, urmând ca intervențiile ample să fie efectuate atunci când starea pacientului o permite.

Ghidurile terapeutice stabilesc o serie de etape ȋn tratamentul politraumei, care se efectuează simultan cu procesul de evaluare:

- Etapa de pre-spital
- Etapa de triaj
- Evaluarea primară (conform algoritmului ABCDE) și resuscitarea
- Măsuri adiacente evaluării primare și resuscitării
- Evaluarea secundară și tratamentul ȋn urgență
- Monitorizarea după resuscitare și intervențiile de urgență
- Tratamentul definitiv (Total Care)

Evaluarea primară și secundară trebuiesc frecvent repetate astfel ȋncât orice modificare ȋn statusul pacientului să fie decelată ȋn timp util pentru o intervenție eficientă [189].

Evaluarea primară se efectuează ȋn echipă pluridisciplinară și constă ȋn identificarea tuturor sindroamelor cu risc vital și tratamentul acestora; ȋn această etapă se va aplica principiul ABCDE al protocolului ATLS, și anume:

⇒ Obstrucția căilor aeriene superioare prin: pneumotorax compresiv, pneumotorax deschis, volet costal, hemotorax masiv

⇒ Hipotensiunea arterială șocogenă prin hemoragie externă sau internă masivă; tamponada cardiacă

⇒ Leziune cerebrală / proces expansiv intracranian

⇒ Hipotermia

În decursul evaluării primare, va fi stabilit statusul pacientului, pe baza scorurilor traumatice la nivelul aparatelor și sistemelor și a constantelor biologice; ȋn mod curent se acceptă existența a 4 categorii de pacienți: stabili, borderline, instabili și *in extremis*.

Așa cum se observă ȋn Tabelul 3.1, ȋncadrarea unui pacient ȋn una din aceste categorii este rezultatul unei evaluări multidisciplinare clinice și paraclinice [190].

Întrucât cele mai controversate aspecte privesc categoria "borderline", criteriile de ȋncadrare a unui pacient ȋn acest subgrup au fost simplificate astfel:

– ISS > 40 ȋn absența traumei toracice

– ISS > 20 asociată cu traumatism toracic cu AIS > 2

–Leziuni multiple asociate cu traumă abdominală / pelvină cu semne de șoc hemoragic (TAs < 90 mmHg)

– Fractură bilaterală de diafiză femurală

– Semne radiologice de contuzie pulmonară

–Hipotermie ( <35 grd)

–Traumatism cranio-cerebral cu AIS ≥ 3 [191]

În decursul evaluării primare, având ȋn vedere că aceasta se adresează leziunilor direct amenințătoare de viață, dintre leziunile aparatului locomotor, vizate sunt cele care generează instabilitate hemodinamică («C» din algoritmul ATLS) putând fi necesare, de exemplu, folosirea unui binder pentru imobilizarea provizorie a unei fracturi de bazin sau pansamentul compresiv al unei plăgi cu sângerarea masivă.

#### Evaluarea secundară

Constă ȋn stabilirea impactului leziunilor asupra supraviețuirii pacientului, capacitatea lor de a genera SIRS în absența tratamentului și, ȋn consecință, stabilirea algoritmului terapeutic pentru minimizarea acestor consecințe si a intervenției chirurgicale care este necesară pentru tratamentul lor definitiv (sângerare, durata intervenției, riscuri majore) care o fac să fie un potențial "second hit".

Tabelul 3.1- Încadrarea pacienților politraumatizați funcție de stabilitatea hemodinamică [190].

Evaluarea terțiară

Constă ȋn identificarea tuturor leziunilor după resuscitarea primară și intervențiile de urgență; de obicei este recomandat a fi practicată ȋn primele 24 ore de la internare, pe baza istoricului medical al pacientului, a anamnezei traumatice, a evaluărilor clinice și paraclinice existente ȋn acel moment, avându-se ȋn vedere și eliminarea posibilității existenței a unor leziuni nediagnosticate, ca urmare a concentrării echipei de politraumă asupra leziunilor cu potențial vital.

Diagnosticul leziunilor aparatului locomotor se efectuează, inclusiv la politraumă, ȋn mai multe etape:

- Examenul clinic se finalizează cu stabilirea unui diagnostic prezumtiv

- Evaluarea imagistică include radiografii, tomografii computerizate, ecografii

- Evaluarea biochimică a sângelui și urinii

Consecutiv evaluării, din punct de vedere al tratamentului, pacientul trebuie ȋncadrat ȋn una dintre categoriile [192]:

A. Leziunea traumatică scheletică are impact sistemic și necesită intervenție chirurgicală ȋn urgență; tratamentul acestor leziuni face parte din categoria măsurilor "life saving":

a. Leziunile de bazin care afectează stabilitatea hemodinamică a pacientului

b. Sindromul de compartiment al membrelor

c. Traumele complexe ale membrelor, ȋnsoțite de leziuni extensive de părți moi fracturile deschise severe (de grad III), fracturile / luxațiile asociate cu leziuni vasculare, traumatismele prin strivire

d. Fracturile de diafiză femurală

B. Leziunea traumatică nu are impact sistemic și nu necesită intervenție chirurgicală imediată, cum este situația fracturilor de antebraț, de humerus, de oase mici; ȋn această situație, fractura va fi redusă și imobilizată ȋn urgență, urmând ca efectuarea intervenției să se realizeze atunci când pacientul este stabil hemodinamic, astfel ȋncât intervenția să nu reprezinte pentru pacient un "second hit". În această situație se va practica imobilizarea provizorie a fracturii și se va decide ulterior, ȋn echipă interidsciplinară, momentul și modalitatea de tratament

De principiu, atitudinea actuală este ȋncadrată ȋn următoarele reguli: dacă este necesară o intervenție chirurgicală ȋn urgență, atunci se aplică principiul de evaluare a riscurilor și beneficiilor, și de alegere a metodei ȋn care beneficiile exced riscurile, transpunere a principiului hipocratic "Primum non nocere".

- Dacă pacientul este ȋncadrat ȋn categoria "stabil", atunci se poate efectua stabilizarea definitivă per primam

- Dacă pacientul este instabil se alege metoda cea mai puțin invazivă de stabilizare, adică se folosește o metodă de tip "Damage Control"; aceeași atitudine este recomandată și la pacienții borderline, având ȋn vedere riscul ca aceștia să devină instabili dacă o intervenție laborioasă suprasolicită resursele organismului

- Dacă pacientul este "*in extremis*", atunci nu se recomandă efectuarea niciunei intervenții (cu excepția celor de resuscitare imediată) până când acest status nu se ameliorează

Trebuie subliniat faptul că starea pacientului trebuie reevaluată ȋn repetate rânduri având ȋn vedere faptul că fenomenele fiziopatologice specifice politraumei pot oricând activa un lanț de reacții sau altul, ceea ce se traduce printr-o potențială modificare a statusului pacientului, cu maximum de probabilitate a se produce după orice intervenție externă sau internă ; atât leziunile traumatice ȋn evolutivitatea lor, cât și orice gest terapeutic pot avea acest efect, motiv pentru care unul din elementele cheie la acești pacienți, la care este necesară adaptarea permanentă a tratamentului la statusul lor, este tocmai cunoașterea ȋn permanență a acestui status.

Astfel, se recomandă a fi monitorizați, atât ȋn ATI, dar mai ales ȋn decursul intervenției chirurgicale la acești pacienți, următorii parametri care, dacă ating valorile critice descrise mai jos, sunt indicatori de risc crescut pentru dezvoltarea MSOF:

- Trombocitopenia sub 90000/mmc
- I/O (balanța hidrică Input/Output) creșterea peste 5l / primele 6 ore
- Debitul urinar sub 50 ml / oră
- Lactatul seric > 2,5 mmol/L
- Excesul de baze > 8 mmol/L
- Necesarul transfuzional > 3 U/oră
- Pao2/Fio2 < 250
- Vârsta peste 55 ani [193]

Importanța reevaluării este majoră, inclusiv intraoperator, ȋntrucât un astfel de pacient, stabil ȋntr-un moment, poate deveni ȋn orice moment instabil; dacă acest fenomen survine intraoperator și nu este recepționat de echipa multidisciplinară, nu se va efectua ajustarea tratamentului la posibilitățile adaptative ale pacientului și există riscul continuării unei intervenții majore, cu consecințe nocive sistemice. În această situație, lipsa monitorizării corecte a pacientului duce la apariția unui fenomen de tip "second hit" prin exercitarea unei intervenții corect indicate inițial, fiind adresată unui pacient stabil, dar care, prin deteriorarea stării pacientului (care devine borderline sau instabil) devine discordantă cu situația reală.

Așa cum s-a arătat, există câteva circumstanțe ȋn care este necesară intervenția chirurgicală ȋn urgență la pacientul politraumatizat, ȋntrucât afectarea aparatului locomotor are impact sistemic; ȋn situația sindromului de compartiment și a traumelor complexe, inclusiv cele produse prin strivire, algoritmul terapeutic include debridarea părților moi și stabilizarea externă a fracturilor; există ȋnsă două circumstanțe ȋn care abordarea leziunilor scheletice diferă în funcție de starea pacientului, și anume fracturile de diafiză femurală și cele de bazin.

#### *Tratamentul fracturii de femur la politraumatizați*

Introducerea stabilizării femurului ȋn categoria indicațiilor chirurgicale de urgență este consecința evoluției istorice a metodelor de stabilizare și a cercetării medicale ; astfel, avându-se ȋn vedere riscul major de embolie grăsoasă după sinteza centromedulară a femurului, ȋn anii 1960, la politraumatizați, se practica extensie continuă transtuberozitară și stabilizarea femurului când starea generală a pacientului o permitea; ulterior, studiile au demonstrat că stabilizarea precoce a fracturii de diafiză femurală ȋmbunătățește semnificativ prognosticul pacientului și s-a aplicat pe scară largă principiul *Early Total Care ETC*, constând ȋn tratamentul chirurgical în primele 24 ore al tuturor leziunilor, inclusiv al celor osoase; ȋn cadrul acestui protocol, se practica stabilizarea centromedulară a femurului, cu tije alezate sau nealezate, ceea ce, din punct de vedere fiziopatologic, reprezentă un «second hit», confirmat de incidența complicațiilor descrise ȋn acea perioadă.

Ulterior s-a adoptat conduita aflată ȋn vigoare și astăzi, de a adapta tratamentul pacientului la statusul acestuia, metodă cunoscută sub numele de «*DAMAGE CONTROL«* (DC). Unele dintre elementele esențiale pe care s-a bazat introducerea acestui concept, așa cum au fost descrise de HC Pape, și care sunt de mare importanță pentru medicul anestezist, sunt reprezentate de incidența mai mică a ARDS și MSOF ȋn grupurile de pacienți la care s-a folosit DC față de ETC, deși aceștia aveau scor traumatic mai mare decât grupul la care s-a stabilizat centromedular fractura per primam [194].

Argumentele care au dus la modificarea atitudinii se referă la particularități reacționale generate de impactul sistemic al stabilizării centromedulare, ȋn mai multe etape ale intervenției chirurgicale. Astfel, experimente efectuate inițial pe animale, apoi completate cu date intraoperatorii, au arătat că [195] deschiderea canalului centromedular și apoi inserția ghidului duc la creșterea presiunii intramedulare și chiar a celei intracompartimentale, în special la fractura de femur, datele privind fracturile de tibie nefiind la fel de concludente ca cele despre femur. Studii efectuate de Heim și publicate încă din 1994 [196] au arătat că presiunea în canalul tibial crește la inserția tijei chiar fără alezaj până la valori de 128 mmHg la gambă și de 289 mmHg la femur, ȋn condițiile ȋn care valorile normale sunt ȋn jur de 40 - 50 mm Hg (stabilite prin comparație cu valorile la animale). Alezajul duce la o creștere suplimentară a presiunii intramedulare de până la 833 mmHg, conform acelorași studii, direct proporțional cu presiunea de alezare, studiile demonstrând că reducerea de 2,5 ori a forței de alezaj duce la scăderea cu 80% a IMP [197].

O altă complicație, importantă mai ales la pacienții politraumatizați cu componentă toracică, este embolia grăsoasă. Astfel, s-a demonstrat că o creștere a presiunii intramedulare peste valoarea TA DIASTOLICE duce la embolizarea de măduvă osoasă prin emergențele venoase, orice creștere peste 40 mmHg fiind ȋnsoțită de vizualizarea embolilor grăsoși [198], chiar la pacienți asimptomatici; la pacienții fără afectare pulmonară, aceste elemente sunt mai puțin importante, dar la cei politraumatizați, cu un anumit grad de afectare respiratorie, s-au constatat fluctuații tranzitorii ale presiunii arteriale pulmonare și ale tensiunii în circulația pulmonară [199].

La aceste aspect se adaugă răspunsul inflamator la alezaj, dovedit de o serie de markeri biochimici [200], evidențiindu-se următoarele caracteristici:

- Complexele Trombină-Antitrombină (TAT) au crescut DOAR la loturile alezate, mai mult în sângele venos decât în cel arterial; creșterea fiind mai mică atunci când s-au folosit sistemele de alezaj cu irigație

- Indicatorii de fibrinoliză

a. t-PA (Tissue plasminogen activator) – a crescut mai mult ȋn timpul alezajului și apoi a apărut un peak la 24 ore după operație

b. Plasminogen activator inhibitor-1 (PAI-1) - nivelele au fost semnificativ crescute în sângele arterial la lotul alezat față de cel nealezat

- Citokinele

c. IL-6 a crescut semnificativ, atât ȋn sângele arterial, cât și ȋn cel venos, ȋn situația folosirii tijelor alezate, până la 6 ore postoperator

d. IL-1β și IL-8, IL-10 și TNF-α – nu au prezentat creșteri semnificative

- Activarea coagulării și fibrinolizei a fost demonstrată atât la nivel central, pulmonar - obiectivat de nivelul din sângele arterial, cât și ȋn segmentul periferic, obiectivat de probele recoltate din vena femurală; la ambele niveluri, activarea a fost mult mai pregnantă după alezaj

- Cea mai puternică implicare a activării centrale a fost a TAT, deci a sistemelor procoagulante, ȋnregistrându-se și o creștere a t-PA, ȋn ȋncercarea de a compensa statusul pro-coagulant

Aceste elemente sunt completate de generarea, ȋn timpul alezajului, de tromboplastină tisulară, care este cel mai puternic factor tisular trombogen, precum și de disfuncția endotelială generată de alezaj.

De asemenea, studiile au arătat o serie de elemente care demonstrează valoarea markerilor biochimici ȋn conducerea tratamentului acestor pacienți, și anume:

- Având ȋn vedere faptul că după stabilizarea centromedulară a femurului s-au decelat modificări ale markerilor inflamatori comparabili cu cele după artroplastia șoldului, se poate afirma că acest tip de intervenții trebuie considerate majore, cu impact sistemic considerabil, și deci putând juca rolul de «second hit» [201]

- În ceea ce privește impactul sistemic al metodei de tratament, s-au demonstrat niveluri serice crescute ale IL-6 la stabilizarea intramedulară per primam, în timp ce la folosirea DC (EF urmată de stabilizare centromedulară), IL-6 seric nu a crescut, dovedind valoarea protectivă a stabilizării secvențiale a DC [202]

- Nivelurile serice ale markerilor care reflectă stress-ul oxidativ au fost mai mici după osteosinteza fără alezaj, față de cea cu alezaj [201]

- Decelarea de emboli cu globule lipidice și modificările testelor inflamatorii au fost mai frecvente după alezaj [203]

- Expresia antigenelor HLA-DR pe neutrofile și eliberarea de IL-10 sunt mai reduse la tijele nealezate [204]

- Nivelul elastazelor în fluxul venos central (care reflectă activitatea PMNN) crește după alezaj [205]

61

#### *Leziunile de bazin la politraumatizați*

Sunt grevate de o mortalitate considerabilă (10% chiar în condițiile aplicării metodelor moderne de tratament), din cauza unor particularități anatomo-funcționale a pelvisului uman, și anume:

- Lipsa stabilității intrinseci, aceasta fiind asigurată doar de structuri capsuloligamentare expuse traumei

- Vascularizație abundentă, atât la nivel osos (oase spongioase), cât și arterial și venos, ceea ce face ca fracturile de bazin să fie șocogene prin hemoragie, ce poate proveni din: suprafețele fracturare, plexurile venoase sau rețelele arteriale ( doar 10 % din cazuri)

- Lipsa posibilității de hemostază intrinsecă, ceea ce face ca ȋn bazin să se poată acumula până la 3 l sânge

Tratamentul fracturii de bazin la politraumarizați se face în funcție de două criterii [192], [206]:

- Stabilitatea hemodinamică a pacientului, deja prezentată, și

- Stabilitatea mecanică posttraumatică a inelului pelvin, delimitându-se astfel 4 categorii de pacienți:

a. Stabili hemodinamic, cu fractură stabilă de bazin, la care nu este necesară nici o intervenție chirurgicală

b. Instabili hemodinamic (incluzând "borderline"), cu fractură stabilă de bazin, la care trebuie căutată sursa instabilității hemodinamice, care nu este reprezentată de leziuni osoase, ci fie este extrapelvină, fie este intrapelvină, arterială sau venoasă; ȋn această situație, stabilizarea hemodinamică se face prin manevre adresate sursei (packing, angiografie)

c. Stabili hemodinamic, cu fractura instabilă de bazin, situație ȋn care se poate practica stabilizarea printr-o metoda de ETC, și

d. Instabili hemodinamic (incluzând "borderline"), cu fractură instabilă de bazin, situația cea mai complexă ȋn care:

- Se poate presupune că sursa instabilității hemodinamice este fractura de bazin, motiv pentru care se practică stabilizarea acesteia printr-o metoda de DC (inițial "pelvic binder" și apoi o metodă chirurgicală)

- Trebuiesc identificate și tratate și alte surse de sângerare, intrapelvine (venoase sau arteriale) sau extrapelvine (toraco-abdominale)

În oricare din situațiile ȋn care este indicat DCOS, o problemă care trebuie analizată este alegerea MOMENTULUI stabilizării definitive, care trebuie să țină seama de faptul că nu există reguli temporale precise și că starea pacientului este cea care trebuie să dicteze momentul unei noi agresiuni chirurgicale, existând o serie de markeri biochimici folosiți pentru a stabili momentul intervenției definitive [207], [208].

– Efectuarea unei intervenții majore este urmată de complicații severe dacă aceasta a fost efectuată in zilele 2 - 4 [209], un posibil motiv fiind reprezentat de amploarea procesului inflamator, reflectat de nivelurile serice ale citokinelor pro-inflamatorii; IL-6 seric a fost mult crescut dacă stabilizarea unei fracturi cu impact major s-a efectuat în zilele 2 – 4, ȋn comparație cu aceeași intervenție efectuată ȋn zilele 6–8 [21].

– După ce faza inițială, de hiperreactivitate imună, se epuizează, se instalează o fază de anergie imunologică, crescând riscul complicațiilor, ȋn primul rând septice [211].

Astfel, **nu** se recomandă efectuarea unei noi intervenții chirurgicale, mai ales majore, dacă există unul dintre elementele de ALARMĂ:

- balanță de fluide pozitivă (*input – output* lichide > 500 ml/zi), și care se menține chiar și după 2–3 zile;

- presiunea în căile aeriene > 30 cmHg, semnificând acumularea intersitițială pulmonară de fluid,

- afectarea proceselor de oxigenare (PaO2/FiO2),

- trombocitopenie persistentă sub 100 000/mmc (sau alte semne de coagulopatie)[212].

În activitatea clinică zilnică există o serie de recomandări pentru stabilizarea fracturilor la astfel de pacienți, care să reflecte particularitățile reactive corespunzătoare grupei ȋn care sunt ȋncadrați. Astfel, se apreciază că următoarele condiții trebuiesc ȋndeplinite pentru a putea practica stabilizarea definitivă *per primam* [20], [213]:

> - Fără semne de infiltrare pulmonară sau de progresie a acesteia 48 ore anterior intervenției

- Balanța fluidelor zero sau negativă 48 ore anterior intervenției
- PaO2/FiO2 > 250 mmHg 24 ore anterior intervenției
- PAP < 24 mmHg
- PIP (Peak Inspiratory Pressure) < 35 cm H2O
- Trombocite > 95000/mmc
- Leucocite > 2000 sau < 12.000/mmc, fără semne de sepsis
- Presiunea intracraniană 15 cm H2O
- CT cerebral stabilizat, fără semne de higromă

Studiile efectuate au arătat că există o serie de markeri biochimici ce pot da un indiciu cu privire la posibilitatea apariției complicațiilor postoperatorii pentru o intervenție efectuată în timpul II [214], cum ar fi:

– Proteina-C-Reactivă

–Nivelul lactatului / excesul de baze

–Numarul. trombocitelor

–Raportul PaO2/FiO2

Așadar, referitor la prezenta cercetare, se poate concluziona că importanta markerilor biochimici ȋn eșalonarea tratamentului pacientului politraumatizat cu fracturi, așa cum este reflectata ȋn literatura de specialitate, este reprezentată de:

a. Recunoașterea naturii inflamatorii inițiale a proceselor fiziopatologice din politraumatisme, a căror intensitate influențează semnificativ evoluția pacientului și ghidează tratamentul

b. Utilizarea markerilor biochimici, alături de alți paramteri, ȋn evaluarea statusului pacientului și încadrarea acestuia în una dintre categoriile: stabil, borderline, instabil, și in extremis

c. Folosirea markerilor biochimici ȋn aplicarea principiului *Damage Control*- și ȋn alegerea unui anumit tip de stabilizare osoasă la facturile instabile

d. Alegerea momentului ȋn care se poate opta pentru conversia la stabilizarea definitivă

#### **II. CONTRIBUȚIA PERSONALĂ**

#### **4. Ipoteza de lucru și obiectivele generale**

*Scopul* prezentei cercetări științifice este integrarea corelațiilor biochimice ȋn algoritmul de tratament al politraumatizaților cu fracturi pentru scăderea mortalității și incidenței complicațiilor. Problema majoră de cercetare abordată este reprezentată de carențele cu care se confruntă la ora actuală algoritmurile de diagnostic și tratament ȋn politraumatismele cu fracturi referitor la tipul de tratament ȋn urgență și stadializarea tratamentului ulterior.

*Motivația* alegerii acestei teme de cercetare rezidă ȋn următoarele:

1. Creșterea, ȋn ultimii ani, a numărului de traumatisme cu energie ȋnaltă, producând leziuni din ce ȋn ce mai grave, mai ales politraumatisme, aspect responsabil de *creșterea impactului individual socio-profesional*. Există mai multe cauze responsabile de acest aspect:

- Modificarea stilului de viață, cu folosirea vehiculelor de mare viteză pentru deplasare, atât ȋn mediul urban (responsabile de accidentele rutiere, ȋn creștere numerică ȋn toate regiunile globului), cât și inter-urban (trenuri, avioane); ȋn mod paradoxal, progresul tehnic a indus aceste circumstanțe, care au un impact negativ asupra vieții actuale.

- În al doilea rând, este vorba despre modificarea condițiilor de muncă, cu folosirea utilajelor de mare putere și apariția de noi tipuri de activități, cu riscuri crescute; de aici, creșterea numărului accidentelor de muncă, cu victime ȋn rândul populației active.

- În al treilea rând, este vorba despre dezastrele de cauză umană; dacă dezastrele naturale nu pot fi influențate, cele consecutive intervenției omului (războaie, agresiuni, acte teroriste) reprezintă o cauza importantă de leziuni traumatice majore

2. Vârsta pacientilor, din ce ȋn ce mai frecvent cuprinsă ȋn intervalul de activitate socio-profesională, care sunt afectați de circumstanțele descrise anterior; cu excepția situației ȋn care sunt victimele unor accidente rutiere, ȋn general vârstnicii suferă mono-leziuni prin cădere, ȋn timp ce persoanele aflate ȋn activitate sunt implicate ȋn toate cele trei tipuri de situații descrie la punctul anterior.

3. Din cele descrise anterior rezultă două tipuri de consecințe: pe de o parte este vorba despre impactul emoțional asupra victimelor și familiilor lor; deși acesta este imposibil de cuantificat, este important ȋntrucât afectează calitatea vieții supraviețuitorilor și rudelor acestora, dar și a rudelor celor decedați; ȋntr-o abordare economico-financiară, se poate presupune că aceasta are și consecințe economice, având ȋn vedere imposibilitatea de a desfășura o activitate optimă atunci când există un disconfort psihic; din punct de vedere al costului măsurabil, acesta se referă atât la pierderile survenite consecutiv ȋntreruperii activității de către persoanele active, dar și de cheltuiala necesară vindecării, suportată de sistemele de sănătate. Toate acestea sunt elemente care descriu *creșterea impactului socioeconomic global* al politraumelor.

*4.* Din considerentele menționate anterior, a crescut considerabil interesul pentru găsirea modalităților optime de abordare a patologiei politraumatismelor; cu toate progresele medicinii moderne, așa cum s-a arătat la partea generală, există ȋnsă suficiente aspecte care suscită discuții, cum ar fi: definirea și codificarea politraumelor, inclusiv stadializarea și codificarea tuturor manevrelor terapeutice ȋn decursul evoluției, până la vindecarea pacientului; din aceste considerente, prezenta lucrare de cercetare ȋși propune să abordeze un aspect cu aplicabilitate terapeutică directă, care răspunde *nevoii de standardizare a tratamentului pe baza unor criterii obiective.*

5. În ceea ce privește situația națională, prezenta lucrare de cercetare ȋși propune să contribuie la clarificarea unor aspecte care să contribuie la realizarea unui *algoritm uniform de diagnostic și tratament* aplicabil tuturor serviciilor de traumatologie din tara noastră, care să includă principalele criterii funcție de care se structurează etapele de evaluare clinică și paraclinică și tipurile de tratament aplicabil ȋn fiecare dintre etapele evolutive.

#### *Ipotezele de lucru*

Ipotezele de lucru se bazează pe următoarele probleme descrise ȋn partea generală, fiind reflectate, așa cum s-a arătat, ȋn literatura de specialitate.

• Încă nu există un sistem uniform de definiție a politraumatismelor, având ȋn vedere multitudinea elementelor fiziopatologice și clinice descrise. Din acest punct de vedere nu au fost ȋncă desemnați cu precizie parametrii care să aibă valoare predictivă pentru un anumit tip de complicație sistemică (având ȋn vedere că prima prioritate ȋn cazul acestor pacienți este supravietuirea). Existența unor sisteme unitare de definiție și de monitorizare ar facilita compararea eficacității diferitelor protocoale de tratament, ceea ce ar putea avea un impact terapeutic major.

• În tratamentul politraumelor, există o primă categorie, aceea a intervențiilor cu scop vital, ȋn privința cărora există un consens cuprins ȋn protocolul ATLS; odată efectuate aceste manopere, echipa interdisciplinară trebuie să se adreseze celorlalte leziuni, și la ora actuală, tratamentul acestora se bazează pe descrierea stării pacientului drept: stabilă, borderline, instabilă și "in extremis"; actualul sistem de clasificare este pluridisciplinar și are avantajul de a include aspecte multpiple, fiecare cu semnificație ȋn tratamentul și evoluția pacientului; cu toate acestea, faptul că acest sistem include variabile multiple și pentru care nu s-au descris scoruri de impact (adică importanța diferențiată a unuia sau altuia dintre parametri) a determinat orientarea cercetării actuale ȋn direcția identificării unor elemente obiective, măsurabile, reproductibile, accesibile, care să stea la baza stabilirii unor priorități terapeutice adaptate risucrilor previzibile personalizate.

• Având ȋn vedere particularitățile reacționale individuale, algoritmurile de tratament reprezintă ghiduri cu caracter general, având rolul de a stabili reguli aplicabile unei multitudini de pacienți care au caracteristici comune; cu toate acestea, rata ridicată a complicațiilor sistemice la politraumatisme și varietatea posibilităților evolutive descrise (așa cum s-a arătat ȋn partea generală) ridică in discuție problema reactivității individuale, ceea ce impune adaptarea tratamentului la fiecare pacient; din acest punct de vedere, este de asemenea necesară identificarea unor parametri cu aceleași caractere (obiectiv, măsurabil, reproductibil și accesibil) care să poată fi utilizați ȋn stabilirea cu certitudine in orice moment al evoluției pacientului:

• Dacă pacientul este apt pentru tratamentul propus sau nu

• Tipul de tratament pe care pacientul ȋl poate suporta fără complicații sistemice majore

• Complicațiile previzibile ȋn acel moment

Aspectele menționate anterior sunt deosebit de importante pentru politraumatizații cu fracturi, având ȋn vedere faptul că:

- poate fi vorba despre fracturi cu impact sistemic major (bazin, femur), situație ȋn care este absolut necesară: descrierea corectă a statusului pacientului, alegerea corectă a metodei primare de stabilizare, și, dacă starea pacientului impune alegerea Damage Control ȋn primul moment, stabilirea momentului optim pentru stabilizarea definitivă

- poate fi vorba despre fracturi fără impact sistemic major, situatie ȋn care stabilizarea fracturilor poate fi temporizată. În acest caz este necesară stabilirea momentului ȋn care se poate realiza acest lucru cu minime riscuri pentru pacient.

Pe baza acestor probleme au fost enunțate următoarele *Ipoteze de lucru*:

Ipoteza 1. Exista parametri biochimici care pot fi *corelați cu evoluția* pacientului politraumatizat

Ipoteza 2. Exista parametri biochimici care pot fi folositi pentru a *conduce tratamentul*  politraumatizatului

În realizarea prezentei cercetări se va porni de la datele existente ȋn literatura de specialitate, prezentate ȋn Partea generală, și de la rezultatele prelucrării datelor obținute din analiza lotului de studiu, ce vor fi prezentate ȋn capitolele următoare.

*Obiectivele* prezentei cercetării doctorale sunt:

• Definirea profilului biochimic al politraumatizatului, constând ȋn parametrii biochimici absolut obligatorii pentru monitorizarea eficientă a pacientului

• Identificarea markerilor biochimici cu valoare terapeutică, ca fiind acei compusi ce pot indica:

– momentul ȋn care pacientul politraumatizat este apt pentru o anumită etapă de tratament și

– tipul de tratament, funcție de raportul risc beneficiu, astfel ȋncât să se optimizeze intervenția terapeutică, adică să se poată folosi calea care aduce cele mai mari beneficii cu cele mai mici riscuri pentru pacient

Aceste aspecte privind prezenta cercetare doctorală sunt ȋn directă corelație cu prioritățile europene și naționale privind sănătatea. Astfel, promovarea sănătații este unul dintre elementele de bază ale strategiei UE de creștere economică pe 10 ani (Europe 2020). Politica de sănătate este deosebit de importantă ȋn contextul obiectivelor UE de creștere inteligentă și inclusivă, deoarece:

- menținerea populației sănătoasă și activă pentru un interval mai mare de timp duce la creșterea productivității și competitivității

- cercetarea poate face sectorul de sănătate sustenabil și poate găsi noi remedii pentru problemele medicale

- În condițiile ȋn care 1/10 din cei mai calificați lucrători din UE lucrează ȋn sistemul sanitar, acest sector are un rol crucial ȋn ȋmbunătățirea pregătirii profesionale și crearea de noi locuri de muncă [213]

La nivel național, obiectivele prezentei cercetări doctorale se ȋnscriu ȋn obiectivele politicii sanitare, așa cum sunt ele prezentate ȋn Strategia Națională de Sănătate 2014-2020 [214], problema tratamentului optim al traumelor, și ȋin special politraumelor având implicații multiple, din care subliniem:

- ARIA STRATEGICĂ DE INTERVENȚIE 1: "SĂNĂTATE PUBLICĂ" , OG 3, care se referă la "Diminuarea ritmului de creștere a morbidității și mortalității prin boli netransmisibile și reducerea poverii lor în populație prin programe naționale, regionale și locale de sănătate cu caracter preventiv",

- ARIA STRATEGICĂ DE INTERVENȚIE 2: "SERVICII DE SĂNĂTATE" OG 4, care se referă la "Asigurarea unui acces echitabil a tuturor cetățenilor, în special a grupurilor vulnerabile, la servicii de sănătate de calitate și cost-eficace"

- ARIA STRATEGICĂ DE INTERVENȚIE 3, incluzând "MĂSURI TRANSVERSALE PENTRU UN SISTEM DE SĂNĂTATE SUSTENABIL ȘI PREDICTIBIL", și, care include implementarea de politici și programe transversale prioritare, (OG5), eficientizarea sistemului de sănătate prin soluții e- sănătate (OG 6 algortimurile bazate pe elemente obiective, cunatificabile, putând permite aceste sisteme) și mai ales dezvoltarea infrastructurii adecvate la nivel național, regional și local, în vederea reducerii inechității accesului la serviciile de sănătate (OG 7)

Rezultatele prezentei cercetări doctorale pot contribui la stabilirea ghidurilor, procedurilor de "parcurs terapeutic" și protocoalelor de bună practică, pe baza cărora să se asigure formarea și perfecționarea personalului, de asemenea componente ale Strategiei de sănătate, dar și la o altă componentă a acestei Strategii, și anume asigurarea finanțării, având ȋn vedere faptul că trauma este inclusă in categoria afecțiunilor al căror tratament este costisitor și eficient.

#### **5. Metodologia generală a cercetării**

Pentru ȋndeplinirea obiectivelor cercetării s-a procedat la verificarea ipotezelor de lucru printr-un studiu prospectiv de tip transversal efectuat asupra politraumatizaților cu fracturi tratați în Clinica de Ortopedie - Traumatologie a Spitalului Clinic de Urgență București perioada 01.11.2014-01.11.2017, rezultând astfel:

- studiul 1 – Descrierea profilului fracturilor la politraumatizați din punct de vedere al semnificației markerilor biochimici

- studiul 2 - Studiul 2- Descrierea profilului biochimic al pacienților politraumatizați cu fracturi de bazin pentru identificarea unor markeri biochimici cu semnificație terapeutică

- studiul 3 - Descrierea profilului biochimic al pacienților politraumatizați cu fracturi de diafiză femurală pentru identificarea unor markeri biochimici ce pot avea semnificație terapeutică

#### *Colectarea datelor.*

Modul de obținere al datelor a fost complex, fiind folosite ca surse de date documentele medicale ale pacienților- foile de observație clinică generală, cuprinzând:

- Consulturile de specialitate
- Analizele de laborator,
- Medicația si evoluția pacientilor,
- Investigațiile imagistice ale pacienților sau alte investigații paraclinice.

Instrumentele de lucru au fost reprezentate de evaluările obiective prin examinările clinice și paraclinice, precum și la rezultatele acestora descrise sub forma de scoruri sau scale de risc sau de alte tipuri.

#### *Analiza datelor.*

Datele obținute au fost analizate diferit pentru fiecare dintre ipotezele de studiu. Astfel, datele matematice urmează a fi analizate prin metode statistice ȋn așa fel ȋncât să se realizeze loturi de pacienți cu caracteristici comune, care ulterior să fie analizați după criterii comparabile.

În cadrul Studiului 2 și 3, analiza statistică a fost realizată cu ajutorul suportului tehnic oferit de programul SPSS 20 (Statistical Package fot the Social Sciences), ce conține componente pentru realizarea procesului analitic, dintre care, semnificative pentru tema aleasă sunt colectarea și managementul datelor, prelucrarea lor și analiza rezultatelor.

În cadrul cercetării, pe lângă analiza descriptivă a variabilelor (medie, mediană, valoare modală, abaterea standard, minimul și maximul) a fost folosit și tabelul încrucișat și testul chi-pătrat. Pragul de semnificație statistică pentru rezultatele testului s-a considerat la p<0.005. Pentru testarea corelațiilor existente între diverși parametri s-a folosit metoda ANOVA și testul Bonferonni.

Pentru fiecare dintre studii au fost stabilite criterii de includere și de excludere, un element esențial fiind calitatea datelor medicale ale pacientului, având ȋn vedere caracterul observațional al studiului.

De asemenea, pentru a testa valoarea statistică a unora dintre corelații, s-au folosit și Curba ROC (**R**eceiver **O**perating **C**haracteristics), o curbă bidimensională în care pe axa Y avem sensibilitatea și pe axa X avem specificitatea. Această curbă ne ajută să măsurăm eficiența unui model. Cu cât aria de sub curbă (AUC=Area under Curve) este mai mare (maximul este 1) cu atât modelul este mai bun.

# **6. Studiul 1- Descrierea profilului fracturilor la politraumatizați din punct de vedere al semnificației markerilor biochimici**

#### **6.1 Ipoteza de lucru și obiective specifice**

Ipoteza de lucru se referă la faptul că impactul sistemic diferit al fracturilor necesită o abordare diferențiată, ȋn special la politraumă, ceea ce influențează inclusiv necesitatea și oportunitatea monitorizării biochimice.

Obiectivul specific a fost evaluarea incidenței diferitelor tipuri de fracturi ȋn contextul politraumatismelor și stratificarea acestora funcție de impactul sistemic, și deci, de posibilitatea monitorizării prin intermediul unor markeri biochimici.

#### **6.2. Material și metodă**

Lotul de studiu a fost reprezentat de politraumatizații cu fracturi tratați în Clinica de Ortopedie - Traumatologie a Spitalului Clinic de Urgență București ȋn perioada 01.11.2014 - 01.11.2017.

Criteriile de includere ȋn studiu au fost reprezentate de:

- Pacienți cu vârsta de peste 18 ani, internați în perioada descrisă,

- Diagnostic de internare și de etapă de politraumatism

- Diagnostic de internare și de etapă de fractură cu excepția fracturilor vertebrale. Așadar mecanismul prin care sunt selectate cazurile este reprezentat de rezultatul evaluării clinice pre și intra-operatorii și al investigațiilor anexe din care reies diagnosticul de politraumatism și diagnosticul de fractură.

- Pacienți cu documente medicale complete relevante pentru prezentul studiu

Criteriile de excludere din studiu au fost:

- Fracturi izolate sau ȋn asocieri lezionale, dar care nu au fost diagnosticate drept politraumatisme

- Pacienți la care nu este precizat cu certitudine diagnosticul lezional

- Pacienți cu date medicale incomplete

#### **6. 3 Rezultate**

Astfel, ȋn perioada 01.11.2014-01.11.2017 au fost diagnosticați cu politraumatisme 540 pacienți din care 382 pacienți de sex masculin (70.7%) și 158 de sex feminin (29.3%).

În Figura 6.1 este prezentată structura pe grupe de vârsta a lotului analizat ȋn cadrul studiului 1

Figura 6.1 - Structura pe sexe și grupe de vârsta a lotului de studiu

În ceea ce privește structura procentuală a lotului studiat, aceasta este prezentată ȋn Figura 6.2, din care reies următoarele:

- Incidența politraumelor este mai mare la sexul masculin, pentru toate cele trei grupe de vârstă

- Odată cu ȋnaintarea ȋn vârstă, proporția cazurilor de sex masculin scade (de la 73.5% la pacienții sub 45 ani la 56.4% la pacienții peste 60 ani), crescând afectarea sexului feminin (de la 26.5% la pacienții sub 45 ani la 43.6% la peste 60 ani)

Figura 6.2 - Structura procentuală a lotului studiat

Din totalul acestor pacienți, 310 (55.7 %) au avut menționată ȋn diagnostic cel puțin o leziune afectând aparatul locomotor, cu mențiunea că, datorită faptului că unii dintre pacienți au avut mai multe tipuri de fracturi, au fost diagnosticate 460 fracturi; ȋn ceea ce privește tipurile de fracturi ȋntâlnite ȋn lotul studiat, acestea sunt prezentate ȋn Figura 6.3. În această figură, diferitele tiprui de fracturi sunt clasificate ȋn 3 categorii:

- Fracturile care nu au un impact sistemic major: cele de membru superior (cu excepția traumelor complexe), cele situate la nivelul gleznei, pilonului și piciorului, fracturile de bazin cu indicație conservatoare, precum și cele situate la nivelul femurului proximal și distal. Aceste fracturi nu declanșează un răspuns inflamator sistemic, și nu interferă cu fenomenele patologice din contextul politraumelor, motiv pentru care nu vor fi incluse ȋn studiile următoare

- Fracturile care au un impact sistemic major, și al căror tratament este inclus ȋn categoria intervențiilor de urgență, ce trebuiesc efectuate imediat după manevrele de resuscitare imediată (life saving); fracturile de inel pelvin cu indicație chirurgicală (pacient instabil sau fractură instabilă), fracturile de diafiză femurală, traumele complexe (sindromul de compartiment, ischemia periferică acută, strivirile, fracturile deschise)

- O situație aparte o au fracturile de diafiză ambe oase gambă, asupra cărora nu există ȋncă un consens deplin, dar care, așa cum s-a constatat din analiza lotului, a beneficiat de tratament ȋn urgență după aceleași principii ca și fracturile de diafiză femurală sau cele de bazin;

Din aceasta figură se desprind următoarele concluzii:

- Cea mai frecventă leziune a aparatului locomotor ȋn lotul de pacienți politraumatizați studiat este reprezentată de fractura de diafiză femurală, urmată de fracturile de bazin

- Fracturile cu impact sistemic major (diafiza femurală, bazin, traume complexe, gambă) au reprezentat 83.7% din totalul fracturilor, fapt ce poate fi explicat prin energia majoră ce stă la baza apariției politraumei

Trebuie făcută o precizare cu privire la fracturile de bazin, ȋntrucât impactul sistemic al acestora este extrem de variabil, depinzând ȋn mare măsura de amploarea distrugerilor provocate de traumatism. În situația ȋn care fractura de bazin are indicație ortopedică și pacientul este stabil hemodinamic, impactul sistemic al fracturii a fost minor, motiv pentru care aceste fracturi au fost considerate un grup separat, asimilabil fracturilor de membru superior, de gleznă și picior. Algortimul de tratament ȋn fracturile de bazin la politraumă va fi prezentat pe larg ȋn Studiul nr.2

Figura 6.3 - Tipuri de fracturi decelate ȋn Studiul 1

În ceea ce privește asocierile lezionale la nivelul aparatului locomotor, acestea sunt prezentate ȋn Tabelul 6.1

Tabelul 6.1 - Asocieri lezionale ȋn lotul din studiul 1

Acest tabel evidențiază următoarele asocieri care apar cu frecvență crescută:

- Fractură de femur și fractură de bazin
- Asocierea traumelor complexe cu fracturi de femur și bazin
- Asocierea fracturii de gambă cu fracturi de bazin și de femur

Toate aceste 3 situații demonstrează un element comun: energia mare care stă la baza producerii politraumatismelor, capabilă să producă nu numai lezarea unor structuri cu rezistență ridicată, cum sunt diafiza femurală și pelvisul, izolat sau asociat, dar si a altor structuri scheletice si viscerale.

Din punct de vedere al tratamentului, opțiunea terapeutică la pacienții din lotul analizat ȋn studiul 1 a fost următoarea:

- Tratament chirurgical pentru:

oFracturile de diafiză femurală

oTraumele complexe:

- Ischemia periferică acută
- Sindromul de compartiment
- Strivirile (Mangled extremities)
- Fracturile deschise

oFracturile instabile mecanic de inel pelvin

oFracturile de inel pelvin generatoare de instabilitate hemodinamică oFracturile de gambă

- Tratament non-chirurgical pentru:

oFracturile de humerus – imobilizare gipsată inițială, urmată de stabilizare chuirurgicală pentru fracturile diafizare și fracturile epifizare proximale și distale deplasate

oFractură de antebraț - imobilizare ȋn atelă gipsată brahio-palmară, urmată de stabilizare chirurgicală după stabilizarea pacientului

oFractură de pumn și mână - imobilizare gipsată pentru fracturile fără deplasare și cele reduse ortopedic și stabile/ reducere și imobilizare provizorie pentru farcturile cu deplasare, urmată de stabilizare chirurgicală

oFracturile de gleznă și picior - imobilizare gipsată pentru fracturile fără deplasare și cele reduse ortopedic și stabile/ reducere și imobilizare provizorie pentru fracturile cu deplasare, urmată de stabilizare chirurgicală

oFracturile de șold - repaus, urmat de tratament chirurgical după stabilizarea pacientului.

În toate aceste situații, ȋn care tratamentul inițial a fost non-chirurgical, și operația sa efectuat după stabilizarea pacientului, adică după remiterea fenomenelor fiziopatologice specifice politraumei, astfel ȋncât impactul sistemic nu este asimilabil cu cel din politraumă, situație care nu este adecvată pentru tema cercetată și ipotezele de studiu propuse, motiv pentru care această categorie de traumatisme nu va fi studiată prin prisma markerilor biochimici. Vor fi analizate, ȋn studiile ulterioare, fracturile cele mai frecvente și cu impactul hemodinamic major, și anume fracturile de diafiză femurală și fracturile de pelvis cu instabilitate mecanică sau hemodinamică

#### **6.4 Discuții**

În ceea ce privește datele furnizate de Studiul 1, vor fi luate ȋn discuție o serie de aspecte care pot influența și rezultatele celorlalte Studii ale prezentei cercetări, și anume:

#### a. Încadrarea pacienților ȋn categoria politraumatismelor.

Din analiza documentelor medicale ale pacienților, reiese că protocolul aplicat nu prevede ȋncadrarea pe baza ISS, ci ȋn urma consulturilor clinice interdisciplinare și a evaluărilor paraclinice; ȋn aceste circumstanțe, se poate ridica problema dacă evaluarea inițială a fost corectă, adică diagnosticul de politraumă a fost corespunzător stării și evoluției pacientului, conform machetei fiziopatologice a politraumei; pentru a evalua acest aspect, sa realizat o comparație a diagnosticului de internare cu cel de etapă și de externare, constatându-se că există o concordanță de 100% ȋntre diagnosticul de internare, cel de etapă și cel de externare. Acest aspect evidențiază corectitudinea abordării diagnostice inițiale și funcționalitatea protocolului de diagnostic al politraumei, precum și faptul că datele colectate au inclus toți pacienții care ȋndeplineau criteriile de includere din perioada analizată.

b. Stabilirea diagnosticului leziunilor aparatului locomotor

În conformitate cu datele medicale ale pacienților, stabilirea diagnsoticului lezional sa bazat pe diagnosticul prezumtiv, rezultat al examenului clinic la internare. Diagnosticul de certitudine s-a pus pe baza evaluărilor imagistice specifice (radiologice sau tomografie computerizată) efectuate și interpretate atât de medicul imagist, cât și de ortoped, astfel ȋncât aceste leizuni au fost diagnosticate complet; acest aspect este deosebit de important ȋntrucât stratificarea pacienților pentru studiile următoare se bazează pe ȋncadrarea corectă a fracturii ȋn tipologia stabilită anterior (cu sau fără impact sistemic), iar un viciu de diagnostic al leziunii scheletice ar putea afecta datele obținute.

#### **6.5 Concluzii**

Studiul 1 a evidențiat incidența crescută a leziunilor aparatului locomotor la politraumatizați, dar și existența a două tipuri de leziuni musculo-scheletale, care determină două tipuri de intervenții terapeutice, și anume: leziuni care determină un impact minor, nu necesită intervenție in urgență, rezolvarea leziunilor putând fi temporizată pana la amendarea celorlalte fenomene patologice, itnrucat persistența lor nu perturbă homeostazia organismului, și leziuni cu impact sistemic hemodinamic major, care necesită tratament imediat intrucât persistența lor amenință viața pacientului.

Din punct de vedere al temei alese, Studiul 1 a permis identificarea pacienților relevanți pentru demonstrarea ipotezelor de lucru propuse și a permis stabilirea criteriilor de includere și excludere pentru studiile ulterioare din cadrul prezentei cercetări.

# **7. Studiul 2- Descrierea profilului biochimic al pacienților politraumatizați cu fracturi de bazin pentru identificarea unor markeri biochimici cu semnificație terapeutică**

#### **7.1 Ipoteza de lucru și obiectivele specifice**

Obiectivul acestui studiu este de a identifica acei markeri ce pot fi incluși ȋn algortimul terapeutic al fracturilor de bazin la politraumatisme, și care pot indica

– momentul ȋn care pacientul politraumatizat este apt pentru o anumită etapă de tratament și

– tipul de tratament la care beneficiile sunt mai mari decât riscurile

Acest studiu a fost efectuat in scopul de a verifica ipotezele de studiu pe grupul particular al fracturilor de pelvis :

• Există parametri biochimici care pot fi *corela*ț*i cu evolu*ț*ia* pacientului politraumatizat

• Există parametri biochimici care pot fi folosiți pentru a *conduce tratamentul*  politraumatizatului

#### **7.2 Material si metoda**

Criteriile de includere ȋn studiu au fost reprezentate de:

- Pacienți cu vârsta de peste 18 ani, internați în perioada descrisă,
- Diagnostic de internare de politraumatism
- Fractură de pelvis asociată ȋn comtextul politraumei
- Perioada de follow-up 6 luni de la traumatism; pacienți complianți, care s-au prezentat la controale conform recomandărilor
	- Pacienți cu documente medicale relevante pentru prezentul studiu complet Criteriile de excludere din studiu au fost:

- Fracturi izolate de bazin sau ȋn asocieri lezionale, dar care nu au fost diagnosticate drept politraumatisme,

- Pacienți la care nu este precizat cu certitudine lanțul de diagnostic și tratament, ȋn așa fel ȋncât nu se poate face o analiză certă și completă a protocoalelor de diagnostic și tratament

- Pacienți cu date medicale incomplete

- Pacienți necomplianți la recomandările la externare

Pe baza acestor criterii, din totalul pacienților politraumatizați și al pacienților cu leziuni pelvine, au fost identificați 72 pacienți politraumatizați cu fracturi de bazin care ȋntrunesc toate criteriile de includere și care au fost analizați din punctul de vedere al următoarelor criterii:

- Demografice- vârstă, sex
- Scoruri traumatice: ISS, AIS
- Stabilitatea inițială (stabil, borderline, instabil, in extremis)

- Tipul de fractură de bazin clasificată după criteriile ȋn vigoare ȋn practica clinică

- Tipul de tratament inițial al fracturii (ETC sau DCS)

- Durata de timp de la stabilizarea inițială la cea definitivă

- Profilul biochimic inflamator, incluzând:
	- Valorile leucocitelor, trombocitelor
	- VSH
	- Proteina C Reactivă
	- Lactatul seric
	- IL-1
	- IL-6

- Complicațiile sistemice- ARDS, MSOF, deces

Analiza datelor va avea drept scop identificarea de corelații între markerii serologici și parametri de evolutivitate reprezentați sub aspectul complicațiilor, aceastea având un impact semnificativ ȋn cazul fracturilor de bazin.

Trebuie menționat faptul că, la fel ca și ȋn cazul Studiului 1, acest studiu este unul observațional, neexistând interferențe cu protocolul de tratament stabilit de echipa pluridisciplinară care ȋngrijește pacienții.

Din documentele medicale ale pacienților a reieșit faptul că protocolul aplicat lotului de studiu a constat în:

I. Evaluarea pluridisciplinară clinică și paraclinică la internare și ȋncadrarea pacientului ȋn categoria politraumatizat

II. Evaluarea stabilității hemodinamice simultan cu identificarea surselor prezumtive de instabilitate - presupune aplicarea criteriilor pluridisciplinare descrise ȋn Partea Generală, funcție de care un pacient este etichetat ca fiind stabil, borderline sau instabil; ȋn cele ce urmează, pacienții de tip borderline vor fi asimilați celor instabili, ȋntrucât, din datele pacienților, reiese că acesta a fost protocolul aplicat pentru acești pacienți. În ceea ce privește fractura de bazin, tratamentul ȋncepe simultan cu evaluarea stabilității hemodinamice;

III.Efectaurea măsurilor de tip "life saving"

IV. Tratamentul fracturii de bazin ȋn echipă pluridisciplinară urmărind stabilitatea hemodinamică a pacientului (Figura 7.1 și II.7.2); această etapă se desfășoară, practic, ȋn același timp cu etapa de evaluare; primul gest la un pacient cu leziune de inel pelvin, este poziționarea binder-ului; dacă pacientul este și rămâne stabil hemodinamic, tratamentulse poate adresa fracturii pelvine, care poate fi evaluată CT pentru a stabili tipul fracturii și gradul de instabilitate mecanică; ulterior, dacă fractura este stabilă, se practică tratament ortopedic; dacă fractura este instabilă, este necesară stabilizarea acesteia; având ȋn vedere că pacientul rămâne stabil, nu există indicații pentru stabilizarea ȋn urgență a fracturii, iar tipul stabilizării poate fi intern (ETC) sau extern (tip DC) dacă există, de exemplu, contraindicații locale ale stabilizării definitive

Dacă, ȋnsă, pacientul este instabil hemodinamic, atunci ceea ce primează este identificarea și tratarea sursei de sângerare, mai ales dacă instabilitatea se menține și după montarea binder-ului. În această situație, există două posibilități:

- sursa instabilității este o leziune extrapelvină, necesitând tratament specific, sau

- sursa sângerării este fractura de bazin; dacă fractura este stabilă, atunci sângerarea este produsă fie dintr-o sursa arterială (și necesită angio-embolizare), fie venoasă, situație ȋn care este indicat pelvic–packing-ul; dacă fractura este instabilă, trebuie ȋnceput cu stabilizarea osoasă, la care se pot adauga metodele adiacente

V. Monitorizarea în echipă pluridisciplinară se efectuează permanent și are drept scop menținerea stabilității hemodinamice, permițând:

a. Tratamentul definitiv al tuturor leziunilor asociate

b. Prevenirea complicațiilor

VI. Stabilirea modalității de continuare a tratamentului după etapa acută se desfășoară intricat cu etapa precedentă și acestor doua aspecte se adreseaza prezenta temă de cercetare

81

Figura 7.1 - Algoritmul de tratament al fracturilor de bazin la politraumatizații stabili hemodinamici

Figura 7.2 - Algoritmul de tratament al fracturilor de bazin la politraumatizații stabili hemodinamici

#### *Colectarea datelor.*

Modul de obținere al datelor a fost complex, fiind folosite ca surse de date documentele medicale ale pacienților - foile de observație clinică generală, cuprinzând:

- Consulturile de specialitate
- Analizele de laborator,
- Medicația și evoluția pacienților,
- Investigațiile imagistice ale pacienților sau alte investigații paraclinice.

Instrumentele de lucru au fost reprezentate de evaluările obiective prin examinările clinice și paraclinice, precum și la rezultatele acestora descrise sub forma de scoruri sau scale de risc sau de alte tipuri.

#### *Analiza datelor.*

Datele obținute au fost analizate diferit pentru fiecare dintre ipotezele de studiu. Astfel, datele matematice urmează a fi analizate prin metode statistice ȋn așa fel ȋncât să se realizeze loturi de pacienți cu caracteristici comune, care ulterior să fie analizați după criterii comparabile.

În cadrul Studiului 2 si 3, analiza statistică a fost realizată cu ajutorul suportului tehnic oferit de programul SPSS 20 (Statistical Package fot the Social Sciences), ce conține componente pentru realizarea procesului analitic, dintre care, semnificative pentru tema aleasă sunt colectarea și managementul datelor, prelucrarea lor și analiza rezultatelor.

În cadrul cercetării, pe lângă analiza descriptivă a variabilelor (medie, mediană, valoare modală, abaterea standard, minimul și maximul) a fost folosit și tabelul încrucișat și testul chi-pătrat. Pragul de semnificație statistică pentru rezultatele testului s-a considerat la p < 0.005. Pentru testarea corelațiilor existente între diverși parametri s-a folosit metoda ANOVA și testul Bonferonni.

#### **7.3 Rezultate**

În urma aplicării Criteriilor de includere și excludere, au fost analizați 58 pacienți cu leziuni pelvine cu impact hemodinamic sau mecanic, din cei 73 pacienți cu fracturi de inel pelvin; diferența este reprezentată de fracturi stabile mecanic la pacienți stabili hemodinamic, la care se consideră că impactul fracturii de bazin a fost minor (fractură de

ram pubian izolată, fractură fără deplasare de aripă sacrată sau aripă iliacă, etc). Din tabelul 7.1 reiese distribuția pacienților funcție de stabilitatea mecanică și hemodinamică.

> Tabelul 7.1- Distribuția tipurilor de fracturi de bazin ȋn lotul studiat Distribuția pe grupe de vârstă și sexe este reprezentată ȋn Figura 7.3

Figura 7.3- Distribuția pe sexe și grupe de vârstă in Studiul 2

Un element important este reprezentat de tipurile de asocieri lezionale extrascheletice, reprezentate ȋn Figura 7.4

Figura 7.4- Asocieri lezionale la pacienții din Studiul 2

Din acest grafic se observă frecvența ridicată a leziunilor cerebrale și pulmonare, dar și varietatea leziunilor viscerale abdominale; acest element are semnificație clinică ȋntrucât leziunile diferitelor organe abdominale poate realiza tablouri clinice diferite, care trebuiesc diagnosticate precoce ȋn vederea unui tratament complet; astfel, leziunile cu sângerare intra-peritoneală pot produce per primam tablou clinic de abdomen acut, cu semne de iritație peritoneală, in timp ce acestea apar tardiv ȋn evoluția unei leziuni intestinale și de mezenter; excluderea ca posibilitate diagnostică a acestor leziuni ȋn faza inițială doar pe baza absenței semnelor de iritație peritoneală poate avea consecințe dramatice. Aceleași constatătri se pot face și depsre leziunile de diafragm, care, ȋn situația in care sunt diagnosticate tardiv (deși evaluarea CT este de cele mai multe ori sugestivă) au consecințe majore asupra pacientului.

În ceea ce privește tipul de tratament, ȋn lotul studiat, tratamentul a fost după cum urmează:

- Pacienții stabili hemodinamici, stabili mecanici- 15- tratament ortopedic

- Pacienții instabili mecanic, stabili hemodinamic- ETC ȋn 10 cazuri, DCS ȋn 2 cazuri datorită unor seroame tip Morell-Lavalee

- Pacienții stabili mecanic, instabil hemodinamic (10 cazuri) - ȋn 3 situații, sursa sângerării era extrapelvină, și a fost tratată prin laparatomie exploratorie de către chirurgii generaliști; ȋn 4 cazuri a fost necesar packing-ul, ȋn 2 cazuri angioembolizarea, ȋn 2 cazuri fiind necesare ambele proceduri

- Pacienții instabili mecanic și hemodinamic (36 cazuri) - ȋn această situație sa practicat o metodă de DCS- fixarea externă

Pentru a analiza gravitatea cazurilor s-au folosit scorurile traumatice, și anume AIS pentru trauma toracică și cea abdominală (Figura 7.5 a,b) din care se constată faptul că majoritatea pacienților din lotul studiat au avut scoruri traumatice peste 3, semnificând o gravitate crescută a leziunilor.

Figura 7.5- Scorul traumatic al leziunii toracice (a) și abdominale (b)

Având ȋn vedere importanța factorului timp, un parametru studiat a fost durata de timp de la traumă la internare (Figura 7.6), comparativ cu cea de la internare la intervenția chirurgicală (Figura 7.7).

Figura 7.6 - Durata de timp de la traumă la internare

Din acest punct de vedere, se observă faptul că, ȋn lotul studiat, majoritatea pacienților care au ajuns la spital la intervale mai mari de timp erau stabili hemodinamic, ȋn timp ce pacienții aduși ȋn primele ore au fost instabili sau bordelrine, avand ȋn vedere caracterul de Centru de Tarumă de nivel 1.

În ceea ce privește intervalul de timp scurs din momentul prezentării până ȋn momentul intervenției chirurgicale, acesta este reprezentat ȋn Figura 7.7, care relevă precocitatea intervenției terapeutice la pacienții instabili și borderline. Acest aspect este semnificativ pentru tema aleasă ȋntrucât reflectă respectarea ghidurilor și protocoalelor terapeutice ȋn cazul politraumei și subliniază faptul că studiul se referă la caracteristicile fiziopatologice ale traumei, fără a se putea discuta despre posibile interferențe negative ale ȋntârzierii gesturilor terapeutice sau al unui caracter de "second hit" prin manopere chirurgicale executate tardiv.

Figura 7.7 - Durata de timp de la internare la intervenția chirurgicală Pentru verificarea ipotezelor de lucru, au fost analizate evoluțiile parametrilor biochimici funcție de evoluția pacienților, aceștia fiind structurați ȋn 3 grupuri:

- Grupul I - Pacienți care au supraviețuit fără a dezvolta complicații

- Grupul II - Pacienți care au supravietuit dezvoltând complicații generale (MSOF, ARDS, sepsis, complicații trombo-embolice, așa cum sunt acestea consemnate ȋn documentele medicale ale pacienților)

- Grupul III- Pacienți care au decedat

Primul parametru studiat a fost VSH-ul, curba acestor valori pe cele trei grupuri de pacienți fiind reprezentată ȋn Figura 7.8, ȋn care, pentru a descrie evoluția, nu sunt prezentate modificările VSH ȋn valoare absolută, ci ȋn valoare relativă, față de cea medie, reprezentând practic proporția creșterii valorilor VSH. Din această figură se observă că cele 3 grupui de pacienți au următoarea evoluție:

- La grupul I există o creștere până ȋn ziua a 6a, apoi o scădere treptată către normal, ceea ce concordă cu durata de până la 5-6 zile a sindromului inflamator clasic descris

- În grupul II, platoul care apare ȋntre zilele 5 și 7 este urmat de o scădere lentă a valorilor, dar acestea menținându-se constant crescute pe perioada dezvoltării complicațiilor, scăderea fiind lentă ȋncepând din ziua a 14a, valorile nerevenind la normal nici la 3 săptămâni de la traumă

- În grupul III valorile cresc constant, fără a exista vreo tendință la normalizare, ceea ce semnifică epuizarea posibilităților reacționale ale organismului

Figura 7.8- Variațiile valorilor VSH

Aceleași caractere evolutive le au și valorile Proteinei C-Reactive (Figura 7.9), dar și leucocitele (Figura 7.10), ȋn cele 3 grupuri de pacienți, aceste valori fiind analizate ȋn modul absolut, și nu relativ. Nu s-a ideentificat nici o corelatie semnificativa statistic intre valorile initiale sau la 24 ore ale VSH, PCR sau leucocitelor si rata ARDS< MSOF sau decesului. Comparând cele trei grafice se constată următoarele similitudini:

- Creșterea inițială a valorilor testelor inflamatorii până ȋn ziua a 6a, corespunzător tabloului clasic al sindromului inflamator

- Creșterea persistentă ȋn stiuația dezvoltării complicațiilor letale

Figura 7.9- Variațiile valorilor PCR

Figura 7.10 - Evoluția valorilor leucocitelor

- Platoul caracteristic dezvoltării complicațiilor, care variază ȋnsă: ȋn cazul VSH și leucocitelor, acest platou există, ȋn timp ce ȋn stuația PCR este vorba doar despre o curbă descendentă cu pantă mai mică, adică de o scădere mai lentă

În ceea ce privește variația valorilor trombocitelor, se constată (Figura 7.11) că, în lotul studiat, a avut urmatoarele caracteristici:

- În grupul pacienților care au evoluat fiziologic, există o trombocitopenie inițială, urmată de creșterea valorilor până la normalizare
- În grupul pacienților care au supraviețuit cu complicații, deși există inițial o trombocitopenie, ulterior, valorile se normalizează, și evoluția complicațiilor este reflectată de apariția trombocitozei
- În grupul pacienților care au decedat, trombocitopenia inițială se accentuează, astfel încât coagulopatia descrisă în Partea generală se caracterizează prin epuizarea posibilităților organismului, reflectată de trombocitopenie.

Figura 7.11- Evolutiile valorilor trombocitelor

Acest aspect se explică prin intervențiile multiple ale trombocitelor în lanțurile fiziopatologice ale politraumei: inițial, valorile trombocitelor sunt sub normal, fiind unul dintre criteriile încadrarii pacienților în categoriile stabil, borderline, instabil sau *in extremis.* 

Ulterior, dacă mecanismele compensatorii functionează normal, valorile trombocitelor vor ajunge în limite fiziologice, și acestea își vor exercita funcțiile normale. Dacă, însă, există o tendință la dezvoltare a complicațiilor, în special septice sau embolice, va apărea trombocitoză întrucât persistența fenomenelor inflamatorii se caracterizează printr-un chemotactism trombocitar puternic. Exista însă, și un alt mecanism patogen în politraume, care constă în trombocitopatia, care face ca, indiferent de valoarea numerică a trombocitelor, funcția acestora sa fie perturbată; din aceste considerente, o viitoare direcție de cercetare este comportamentul trombocitar în politraumă, cu individualizarea acestuia pentru diferitele tipuri de complicații.

Trebuie subliniat însă faptul că mortalitatea precoce a fost totdeauna insoțită de scăderea valorilor trombocitare, imposibilitatea compensării acestei caracteristice induse de traumă semnificând epuizarea posibilităților de apărare.

În Studiul 2 a fost de asemenea analizat lactatul seric, cu precizarea că valorile inițiale și la 24 ore au fost semnificativ corelate (p= 0.0003) cu mortalitatea, în sensul că au fost semnificativ statistic mai mari la pacienții care au decedat în comparatie cu supraviețuitorii; a fost construită pentru lactat și curba ROC (receiver operating characteristics), iar zona AUC (Area under the Curve) a fost utilizată pentru descrierea specificității lactatului seric în predicția mortalității; astfel, AUC pentru lactat a fost de 0.83 (95% CI=0.68-0.92, cu p=0,0002), decelând valoarea de 3.5 mmol/L ca având o senzitivitate de 83% (95% CI=64- 93) și specificitate de 75% (95%CI= 60-88%) pentru a fi corelată cu mortalitatea în Studiul 2, cu PPV de 72% (95% CI= 54-83%) și NPV de 87% ( 95%CI=56- 86%). Astfel, la pacienții care au supraviețuit, valorile lactatului au fost între 2.0 și 3.4 mmol/l, cu o mediană de 2.5 mmol/L, iar la cei care au decedat, de 3.6-7.7, cu o mediană de 5.2 mmol/L.

Variațiile lactatului seric în cadrul Studiului 2 sunt descrise de Figura 7.12, observându-se net diferențierea celor trei categorii de pacienți; se observă că evoluția spre vindecare este corelată cu scăderea lactatului sub valoarea normală, în timp ce valorile constant crescute caracterizează grupurile II și III.

Un alt parametru care a fost analizat a fost IL-1, proteina de fază supra-acută, care ȋn grupul pacienților cu evoluție necomplicată a revenit la normal (Figura 7.13) cel târziu ȋn ziua a 4a, ȋn timp ce la pacienții care au dezvoltat complicații fatale sau non-fatale valorile acestui parametru se mențin ridicate până dincolo de ziua a 5a.

În ceea ce privește IL-6, aceasta este o proteină de fază acută, ale cărei valori revin la normal ȋn prima săptămână, așa cum se observă ȋn grupul I din Figura 7.14; evoluția constant ascendentă la pacienții care au dezvoltat complicații letale și aspectul persistent, cu scădere lentă la pacienții care dezvoltă complicații neletale se observă și ȋn cazul IL-6, la care complicațiile au fost asociate cu persistența valorilor peste normal chiar la 10 zile posttraumatic.Din punct de vedee statistic, nu s-a identificat nici o corelatie semnificativa intre valorile initiale ale IL-1 si IL- 6 si rata aparitiei complicatiilor, dar s-a cosntatat ca valoarea IL-6 in ziua a 6a este corelata statistic cu incidenta ARDS si MSOF

Figura 7.13- Evolutia IL-1 ȋn Studiul 2

Figura 7.15- Evoluția comparativă a markerilor la pacienții care au supraviețuit fără complicații

Figura 7.16- Evoluția comparativă a markerilor la pacienții care au supraviețuit cu complicații

Figura 7.17- Evoluția comparativă a markerilor la pacienții care au decedat prin complicații precoce

Figura 7.18- Evoluția markerilor la pacienții care au decedat după complicații secundare

Analizând parametrii de inflamație acută, ȋn cadrul Studiului 2 am efectuat și o comparație a modului evolutiv al acestora ȋn cadrul aceluiași grup de pacienți, pentru a studia dacă există corelații care să crească specificitatea unuia sau altuia pentru un anumit aspect al politraumei.

Din analiza acestor grafice se pot trage următoarele concluzii:

- curba IL-1 respectă caracterul de proteină de fază supra-acută; la pacienții cu evoluție favorabilă, normalizarea valorilor se face mai rapid decât la alți parametri, ceea ce poate duce la concluzia că atunci când valorile acestui marker nu au această tendință, acesta poate constitui un indiciu pentru apariția posibilelor complicații

- curba Il-6 de revenire la normal este mai lentă, datorită proprietăților acesteia; având ȋn vedere acest aspect, aceast marker poate fi folosit pentru monitorizare ȋn faza acută, dar și post-operator, dacă este nevoie de intervenții seriate

- curbele VSH și PCR au oarecum aceeași tendințe, ȋn lotul studiat aceastea având o pantă de scădere mai lentă

La pacienții care au dezvoltat complicații, (Figura 7.16) se constată aspectul bimodal al curbelor, cu un prim traseu descendent, care ulterior redevine ascendent datorită instalării complicațiilor sistemice; ȋntrucât studierea tipologiei complicațiilor nu intră ȋn obiectivele prezentei cercetări, nu s-a realizat stratificarea pe aceste tipuri, dar aceasta poate constitui o direcție viitoare de cercetare, aceea de a studia predictibilitatea complicațiilor prin prisma markerilor biochimici, pentru a putea dirija abordarea terapeutică focalizat și astfel, a crește eficiența gesturilor terapeutice.

În ceea ce privește pacienții care au decedat, aici trebuie făcută diferențierea dintre diferitele tiprui de mortalități specifice politraumei: ȋn afară de mortalitatea imediată, prin leziuni incompatibile cu viața, al doilea vârf de mortalitate este cel datorat leziunilor viscerale cu sângerare masivă sau traumelor cerebrale grave; evoluția parametrilor biochimici pentru acest grup de pacienți este redată ȋn Figura 7.17, care arată creșterea constantă a valorilor markerilor analizați. Dacă ȋnsă se depașește faza mortalității precoce și apar complicațiile secundare, fie datorită unui second hit, fie datorită evoluției nefavorabile a lanțurilor fiziopatologice, atunci, așa cum se observă ȋn Figura 7.18, curba are un aspect cu două vârfuri:

- unul inițial, corespunzător fazei de inflamație acută post-traumatică, după care există o pantă descendentă, ȋntreruptă de apariția complicațiilor, ce duce la creșterea la o valoare mai mare decât cea corespunzătoare primului vârf. Dacă, după aceaste complicații, evoluția este favorabilă (tratamentul este corect sau compatibil cu caracteristicile pacientului, iar reactivitatea acestuia este bună), atunci curba are aspectul ca ȋn Figura 7.16. Dacă, ȋnsă, dezechilibrul ȋntre posibilitățile de apărare ale organismului, ajutate de tratament, și amploarea leziunilor generate de traumă este prea mare, curba are aspectul ca ȋn Figura 7.18 și survine decesul

Un alt element care a fost analizat a fost rata complicațiilor ȋn lotul studiat; pentru a putea realiza o corelație cauzală ȋntre leziunea pelvina și tipul de complicație (ne vom referi numai la complicațiile sistemice, nu și la cele locale, care nu afectează semnificativ hemodinamica pacientului), am folosi aceeași stratificare a pacienților ca și aceea folosită la descrierea tipului de tratament și am analizat incidența ARDS, MSOF și decesului, la care am adăugat alte complicații sistemice cu implicații hemodinamice și vitale.

Tabelul 7.2 - Complicațiile decelate ȋn cadrul Studiului 2

Datele prezentate ȋn Tabelul 7.2 trebuiesc analizate având ȋn vedere următoarele aspecte:

1. Nu se poate identifica o corelație directă ȋntre fractura de bazin și apariția complicațiilor sistemice, ȋn contextul asocierilor lezionale multiple

2. În situația pacienților instabili hemodinamic, cu fracturi pelvine stabile mecanic, apariția complicațiilor nu este legată direct de fractura de bazin, ci de leziunile cerebrale și viscerale asociate, dar nu se poate exclude cu certitudine contribuția leziunilor pelvine la lanțurile fiziopatologice ce duc la apariția complicațiilor secundare de tip ARDS și MSOF. Deși fractura de bazin este stabilă, este dificil de cuantificat impactul sistemic ala leziunii osoase izolate, dar leziunea pelvină a fost complicată cu leziuni vasculare generatoare de instabilitate hemodinamică (4 leziuni de plex venos, care au necesitat packing-ul și 2 leziuni aretriale care au necesitat angio-embolizare)

3. La pacienții instabili mecanic, instabili hemodinamic, se poate observa faptul că numărul pacienților care au decedat a fost egal cu al celor care au dezvoltat MSOF; dar cazurile nu sunt identice; dintre pacienții cu MSOF doar 5 au decedat, celelate decese se datoreză traumei cerebrale grave

Reeprezentarea grafică a acestor date este cuprinsă ȋn Figura 7.19

Figura 7.19- Incidența complicațiilor ȋn cadrul Studiului 2

În ceea ce privește evoluția pacienților, ȋn cadrul Studiului 2, având ȋn vedere fenomenul de "second hit' a fost verificată și ipoteza potrivit căreia markerii biochimici pot fi folosiți ȋn ghidarea tratamentului pacientului, ȋn sensul stabilirii momentului și tipului intervenției chirurgicale; având ȋn vedere faptul că, ȋn acest moment, ghidurile terapeutice schitează doar ȋn linii mari recomandarea de a nu efectua intervenții majore, care ar putea avea efect de "second hit" ȋn perioada cuprinsă ȋntre zilele 2-6, fără a da detalii suplimentare, prezenta cercetare și-a propus să facă o analiză comparativă a pacienților și din alt punct de vedere, și anume: fără a interveni ȋn tratamentul pacienților, a fost observată rata de apariție a complicațiilor la pacienții politraumatizați cu fracturi de bazin funcție de valoarea markerilor inflamatorii; având ȋn vedere că, așa cum am arătat, normalizarea valorilor acestor parametri se poate realiza uneori destul de tradiv, se pune ȋntrebarea cu privire la oportunitatea stabilizării leziunilor pelvine la un interval de timp destul de mare astfel ȋncât reducerea definitivă este foarte dificilă și cu risc de sângerare considerabil.

Din aceste considerente a fost analizată și corelația ȋntre apariția complicațiilor generale și valoarea markerilor inflamatori ȋn momentul efectuării stabilizării definitive a leziunii pelvine, și anume: s-a studiat incidența ARDS, MSOF și a decesului functie de valoarea testelor in momentul in care s-a efectuat stabilizarea pelvină definitivă, constatandu-se urmatoarele:

- s-a identificat o corelatie semnificativa statistic ( p=0.003) intre rata ARDS si MSOF daca stabilizarea s-a facut la valori de peste 40 mm/h a VSH ( calculata conform curbei ROC)

- s-a identificat o corelatie semnificativa statistic intre rata ARDS, MSOF si deces daca stabilizarea s-a facut la valori ale PCR peste 1.3 mg/dl ( p=0.004) , calculata confrom curbei ROC, specificitate 84%

- s-a identificat o corelatie semnificativa statistic intre rata ARDS, NSOF si deces daca stabilizarea pelvina definitiva s-a facut la valori ale Il-6 peste 8 pg/ml ( p= 0.0025), sepcificitate 83%

Tabelul 7.3- Incidența complicațiilor funcție de valorile testelor inflamatorii la momentul stabilizării definitive

Astfel, s-a constatat că, ȋn lotul de 48 pacienți care au beneficiat de stabilizarea bazinului:

- la cei 10 pacienți la care s-a practicat ETC, momentul stabilizării a fost la valori sub pragul menționat anterior și nu au apărut complicații sistemice

- la cei 38 pacienți la care s-a aplicat principiul Damage Control, s-au obținut datele din Tabelul 7.3

Pentru prezenta cercetare este de interes identificarea unor corelații ȋntre capacitatea unui marker de a conduce tratamentul sau de a genera complicații, motiv pentru care au fost analizate pe rând evoluțiile complicațiilor funcție de VSH, PCR și IL-6, având ȋn vedere că IL-6 se normalizează foarte repede și nu poate fi folosită la distanță.

Figura 7.20- Incidența complicațiilor funcție de VSH

Astfel, ȋn figurile următoare (7.20-7.22) sunt prezentate complicațiile funcție de valoarea reper a VSH, PCR și IL-6, datele fiind centralizate ȋn Figura 7.23

Figura 7.21- Incidența complicațiilor funcție de PCR

Figura 7.22- Incidența complicațiilor funcție de IL-6

Figura 7.23- Corelațiile comparative ȋntre markerii inflamatori (VSH, PCR și IL-6) și complicațiile apărute la pacienții din Studiul 2

#### **7.4 Discuții**

Din punct de vedere al impactului sistemic, fractura de bazin la politraumă intră în categoria leziunilor care necesită tratament imediat după efectuarea gesturilor terapeutice tip "life saving". Problemele relevate de prezentul studiu se referă în primul rând la modalitățile în care evoluția pacienților își găsește reflectare în evoluția markerilor biochimici și modul în care aceștia pot fi folosiți pentru ghidarea tratamentului. Un prim element este reprezentat de evoluția relativ unitară a markerilor funcție de evoluția pacienților: fie că a fost vorba despre leucocite, trombocite, VSH, PCR, lactat sau interleukine, valorile acestora s-au comportat diferit structurând lotul de studiu în 3 subgrupuri: pacienții care au evoluat favorabil, cei care au dezvoltat complicații, dar au supraviețuit și cei care au decedat. Acest aspect este concordant cu fiziopatologia politraumei, dominată de o reacție sistemică inițială care, fie se remite după primele 6 zile, fie se prelungește peste această perioadă, fie depășește total posibilitățile de apărare ale organismului și survine decesul.

Aceste elemente au fost prezentate în Studiul 2 și sub aspectul invers, al specificității unora dintre markerii biochimici pentru diferitele tipuri evolutive sau de complicații, aspecte care se corelează cu proprietățile markerilor și acțiunile lor fiziologice; astfel, IL-1 nu poate fi corelată cu mortalitatea tardivă, datorită farmacocineticii sale, în timp ce cinetica IL-6 are aceaste proprietăți; de asemenea, corelația lactatului seric cu mortalitatea precoce poate fi privită ca o reflectare a faptului că fenomenele patologice din cursul politraumei sunt generatoare de acidoză ce depașește posibilitățile celulare de compensare.

Limitări potențiale.

Dintre elementele care pot reprezenta limitări potențiale ale Studiului 2 reținem: prezentul studiu a fost realizat pe baza documentelor medicale ale pacienților, fără a avea mențiuni cu privire la ISS, parametru ce nu a făcut parte din evaluarea curentă a pacientilor; in al doilea rand, prezentul studiu nu a realizat decat o analiză globală a complicațiilor, fără a stabili o legatură de cauzalitate ȋntre un anumit marker și un anumit tip de complicații . Limitarea principală este legată, insă, de fiziopatologia politraumei, si anume de multitudinea factorilor care pot influența aevolutia acestor pacienți, chiar si in afara fracturii de bazin

#### **7. 5 Concluzii**

Din analiza acestor date s-au formulat următoarele concluzii: În această etapă, din studiul 1 se pot trage următoarele concluzii:

1. Profilul biochimic al politraumatizaților cu fracturi de bazin este determinat de balanța ȋntre SIRS și CARS, motiv pentru care markerii inflamatori reprezintă elemente esențiale pentru evaluarea pacienților

2. Modalitatea evolutivă a markerilor inflamatori este sugestivă pentru ecvoluția pacienților; scăderea ȋn primele 5-6 zile la valorile normale indică o evoluție favorabilă, ȋn timp ce persistența valorilor ridicate indică cu mare probabilitate apariția unor complicații

3. Cea mai mare specificitate pentru complicațiile precoce o are IL-6, care, ȋn lotul studiat, a revenit la normal după căteva zile ȋn situația evoluției favorabile, ȋn timp ce platoul sau creșterea secundară a valorilor acesteia a semnificat prelungirea sindromului inflamator dincolo de cele 6 zile specifice politraumei necomplicate

4. Cea mai mare specificitate pentru a prognostica evoluția nefavorabilă la distanță și decesul prin ARDS și MSOF o au PCR și IL-6, care pot fi monitorizați pentru a concentra atrenția echipei pluridisciplinare ȋn sensul unei reevaluări obligatorii a tuturor verigilor fiziopatologice dacă acești markeri nu se normalizează

5. In lotul studiat nu s-a depistat o corelație semnificativă statistic ȋntre valoarea initiala a VSH, PCR, leucocitelor, trombocitelor, IL-1 si IL-6 si aparitia complicatiilor inclusiv letale

6. In lotul studiat s-a identificat o corelație semnificativă statistic ȋntre valorile PCR și incidența complicațiilor post intervenții majore de stabilizare definitivă, ceea ce sugerează ca posibilă recomandare terapeutică efectuarea acestor stabilizări după ce PCR a scăzut sub o valoare de 1.3 mg/dl

7. In lotul studiat s-a identificat o corelație semnificativă statistic ȋntre evoluția pacientului și valorile IL-6 ȋn sensul scăderii semnificative a incidenței complicațiilor dacă stabilizarea definitivă se efectuează la valori ale IL-6 sub 8 pg.ml

8. Corelat cu aceste aspecte, PCR și IL-6 pot fi folosiți ȋn ghidarea tratamentului politraumei; ȋn lotul studiat, creșterea incidenței complicațiilor la pacienții la care stabilizarea definitivă s-a efectuat ȋnainte ca valorile acestor markeri să scadă sub o valoare limita sugerează că, pentru a preveni complicațiile, este de recomandat temporizarea stabilizării definitive până la scăderea valorilor acestor markeri sub aceasta valoare, pentru a genera fenomenul de "second hit". Această concluzie este deosebit de importantă și reprezintă contribuția personală majoră a prezentei cercetări doctorale ȋntrucât arată faptul că markerii biochimici pot constitui indicatori terapeutici la politrauma cu fractura de diafiza femurala pentru efectuarea stabilizării definitive ȋn asa fel incât sa scadă riscul complicatiilor generale pentru pacient. Sunt necesare studii prospective pe loturi mai mari pentru a stabili cu certitudine valoarea limită, și care să impună introducerea ȋn ghidurile terapeutice a acestei corelații.

# **8. Studiul 3 - Descrierea profilului biochimic al pacienților politreaumatizați cu fracturi de diafiză femurală pentru identificarea unor markeri biochimici ce pot avea semnificație terapeutică**

#### **8.1 Ipoteza de lucru și obiectivele specifice**

Obiectivul acestui studiu este de a identifica acei markeri ce pot fi incluși ȋn algortimul terapeutic al fracturilor de femur la politraumatisme, și care pot indica

– momentul ȋn care pacientul politraumatizat cu fractură de diafiză femurală este apt pentru o anumită etapă de tratament și

– tipul de tratament la care beneficiile sunt mai mari decât riscurile

Acest studiu a fost efectuat ȋn scopul de a verifica ipotezele de studiu pe grupul particular al fracturilor de femur:

I 1. Ipoteza potrivit căreia există parametri biochimici care pot fi *corelați cu evoluția*  pacientului politraumatizat

I 2. Ipotezaa potrivit căreia există parametri biochimici care pot fi folosiți pentru a *conduce tratamentul* politraumatizatului

#### **8.2 Material și metodă**

Material și metodă - Lotul de studiu a fost reprezentat de politreaumatizații cu fracturi de diafiză femurală tratați în Clinica de Ortopedie - Traumatologie a Spitalului Clinic de Urgență București ȋn perioada 01.11.2014-01.11.2017; a fost efectuat un studiu prospectiv de tip transversal, observațional, criteriile de includere ȋn studiu fiind reprezentate de:

- Pacienți cu vârsta de peste 18 ani, internați în perioada descrisă,
- Diagnostic de internare de politraumatism

- Fractură de diafiză femurală asociată (ȋnchisă sau deschisă tip I sau II - acest criteriu a fost precizat din următoarele considerente: alterantivele de fixare a fracturii de femur la politraume sunt: ETC (fixarea internă) sau fixatorul extern (Damage Control), care vor fi comparate; ȋn schimb, ȋn situația fracturii de diafiză femurală deschisă tip III, tipul de fixare este limitat la fixarea externă de coexistența leziunilor de părți moi; așadar este independentă de statusul pacientului; aceste aspecte fac imposibilă verificarea ipotezelor de lucru pe acești pacienți.

- Perioada de follow-up 6 luni de la traumatism; pacienți complianti, care s-au prezentat la controale conform recomandărilor

- Pacienți cu documente medicale relevante pentru prezentul studiu complete Criteriile de excludere din studiu au fost:

- Fracturi izolate de femur sau ȋn asocieri lezionale, dar care nu au fost diagnosticate drept politraumatisme,

- Fracturi de femur dar cu alte localizări decât cea diafizără (fracturile de col femural, de masiv trohanterian, subtrohanteriene, supra și intercondiliene)

- Fracturi diafizare de femur deschise tip III, din considerentele menționate anterior

- Pacienți la care nu este precizat cu certitudine lanțul de diagnostic și tratament, ȋn așa fel ȋncât nu se poate face o analiză certă și completă a protocoalelor de diagnostic și tratament

- Pacienți cu date medicale incomplete

- Pacienți necomplianți la recomandările la externare

Pe baza acestor criterii, din totalul pacienților politraumatizați au fost identificați 128 pacienți politraumatizați cu fracturi de diafiză femurală care ȋntrunesc toate criteriile de includere și care au fost analizați din punctul de vedere al următoarelor criterii:

- Demografice- vârstă, sex

- Stabilitatea inițială (stabil, borderline, instabil, in extremis)
- Scoruri traumatice: AIS
- Tipul de tratament inițial al fracturii (ETC sau DCS)
- Durata de timp de la stabilizarea inițială la cea definitivă
- Profilul biochimic incluzând : leucocitele, trombocitele,
- VSH
- Lactatul seric
- Proteina C Reactivă
- IL-1
- IL-6

Aceste constante urmează să fie evaluate la diferite intervale de timp, ȋn dinamică, pentru a stabili existeța unor markeri semnificativi pentru evoluția acestor pacienți și definitivarea unor algoritmi de tratament.

- Complicațiile sistemice - ARDS, MSOF, deces

Analiza datelor va avea drept scop identificarea de corelații între markerii serologici și evoluția pacienților, descrisă ca evoluție fiziologică sau complicată (complicații sistemice, inclusiv cele letale)

La fel ca ȋn cazul Studiilor 1 și 2, acest studiu este unul observațional, neexistând interferențe cu protocolul de tratament stabilit de echipa pluridisciplinară care ȋngrijește pacienții.

Datele au fost colectate din documentele medicale ale pacienților, și anume:

- Foaia de observație clinică generală

- Analizele de laborator,

- Consulturile de specialitate,

- Medicația și evoluția pacienților,

- Inveestigațiile imagistice ale pacienților sau alte investigații paraclinice.

Din documentele medicale ale pacienților a reieșit faptul că protocolul aplicat lotului de studiu a constat în:

VII. Evaluarea pluridisciplinară la internare, clinică și paraclinică și ȋncadrarea pacientului ȋn categoria politraumatizat

VIII. Evaluarea stabilității hemodinamice simultan cu identificarea surselor prezumtive de instabilitate hemodinamică; un pacient este etichetat ca fiind stabil, borderline sau instabil conform criteriilor descrise ȋn Partea generală. La fel ca și ȋn studiul 1 și 2, pacienții de tip borderline vor fi asimilați celor instabili, ȋntrucât, din datele pacienților, reiese ca acesta a fost protocolul aplicat pentru acești pacienți.

IX. Efectaurea măsurilor de tip "life saving"

X. Tratamentul fracturii de femur ȋn echipa pluridisciplinară urmărind stabilitatea hemodinamică a pacientului:

a. Dacă pacientul este stabil s-a practicat stabilizarea centromedulară cu tije nealezate

b. Dacă pacientul a fost declarat instabil sau borderline, s-a practicat stabilizarea cu fixator extern, după principiul DCS; ȋn lotul studiat nu au existat pacienți ȋn extremis;

XI. Monitorizarea a fost efectuată în echipă pluridisciplinară, ȋn conformitate cu documentele medicale ale pacienților și a vizat menținerea stabilității hemodinamice ȋn vederea:

a. Tratamentului definitiv al leziunilor

b. Prevenirea complicațiilor

XII. Stabilirea modalității de continuare a tratamentului după etapa acută se desfasoară intricat cu etapa precedentă și acestor două aspecte se adresează prezenta temă de cercetare; la pacienții la care s-a practicat inițial stabilizarea cu fixator extern, această etapă este deosebit de importantă ȋntrucât condiționează recuperarea pacientului; spre deosebire de fractura de bazin unde, ȋn unele situații, fixatorul extern a fost metoda de fixare definitivă, și acest fapt este posibil datorită particulariăților inelului pelvin, consolidarea fracturii de diafiză femurală pe fixator extern este o situație absolut exceptională, fractura de diafiză femurală necesitând, pentru vindecare, o stabilizare centromedulară

#### **8.3 Rezultate**

În urma aplicării criteriilor de includere și de excludere, au fost analizați 128 pacienți politraumatizați cu fracturi de diafiză femurală; din punct de vedere hemodinamic, statusul acestora a fost:

- Stabili hemodinamic - 76 pacienți, la care, așa cum reiese din documentele lor medicale, s-a practicat stabilizarea cu tijă centromedulară nealezată (grupul ETC)

- Borderline și instabili hemodinamic - 52, la care s-a practicat stabilizarea ȋn urgență cu fixator extern (grupul DCS)

Distribuția pe grupe de vârstă și sexe a acestor pacienți este reprezentată ȋn Figura 8.1, din care reiese aceeași caracteristică relevată de Studiile 1 și 2, a incidenței crescute a acestor leziuni la pacienți tineri, de sex masculin.

Figura 8.1- Distribuția funcție de stabilitatea hemodinamică, pe sexe și grupe de vârstă ȋn Studiul 3

Un element important, mai ales din punct de vedere al complicațiilor posibile, este reprezentat de tipurile de asocieri lezionale, reprezentate ȋn Figura II.5.26

Figura 8.2- Asocieri lezionale la pacienții din Studiul 3

Din acast grafic se observă frecvența ridicată a leziunilor extrascheletice la politraumatizații cu fracturi diafizare femurale, explicabile prin energia mare a agentului traumatic necesară pentru a produce astfel de fracturi, ceea ce generează și lezuni asociate grave. Este de remarcat, față de asocierile lezionale ȋn fracturile de bazin, frecvența crescută a leziunilor pulmonare, element ce are o semnificație deosebită din punct de vedere al tratamentului: interacțiunile fiziopatologice ale fracturii de femur cu circulația și funcția pulmonară sunt binecunoscute, ȋnsăși fractura de femur generând modificări ale functionalității pulmonare, modificări care, așa cum s-a arătat ȋn Partea generală, pot fi accentuate, ȋn sensul negativ, de osteosinteza centromedulară, și ȋn special de alezaj.

Din acest punct de vedere, utilizarea tijelor nealezate la pacienții cu traume pulmonare este recomandabilă, mai ales luând ȋn considerare faptul că semnele de contuzie pulmonară nu sunt decelabile imediat post-traumatic, ci se dezvoltă după primele zile. În această situație, există riscul de a considera indemn un plămân care a suferit un traumatism inițial sever, dar ȋncă nu s-au dezvoltat simptomele de contuzie pulmonară, și de a utiliza o tijă, ȋn special alezată (ținând cont de faptul că asigură o mai bună stabilitate mecanică la pacienții tineri, cu corticala groasă, cum sunt majoritatea politraumatizaților), circumstanță care va agrava leziunile inițiale și va precipita instalarea ARDS.

Pentru a analiza gravitatea cazurilor s-au folosit, pe baza datelor din documentele medicale ale pacienților, scorurile traumatice, și anume AIS pentru trauma toracică și cea abdominală (Figura 8.3 a,b) din care se constată faptul că majoritatea pacienților din lotul DCS au avut scoruri traumatice peste 3, semnificând o gravitate crescută a leziunilor la acești pacienți față de cei din lotul ETC, care au avut mai ales scoruri de 1 și 2.

Figura 8.3- Scorul trraumatic al leziunii toracice (a) și abdominale (b)

Având ȋn vedere importanța factorului timp, un parametru studiat a fost durata de timp de la traumă la internare (Figura 8.4), comparativ cu cea de la internare la intervenția chirurgicală (Figura 8.5)

Figura.8.4- Durata de timp de la traumă la internare

Din acest punct de vedere, se observă faptul că, ȋn lotul studiat, majoritatea pacienților care au ajuns la spital la intervale mai mari de timp erau stabili hemodinamic; cu toate acestea, au existat și pacienți instabili hemodinamic aduși ȋn Spitalul Clinic de Urgență după mai mult de 24 ore (așa cum va fi prezentat și prin intermediul unui caz clinic), situație ȋn care intervenția terapeutică este cu atât mai dificilă cu cât ȋn acest interval de timp s-au dezvoltat deja toate verigile fiziopatologice specifice politraumei, inclusiv SIRS.

În ceea ce privește intervalul de timp ȋntre momentul prezentării și momentul intervenției chirurgicale, acesta este reprezentat ȋn Figura 8.5, care evidențiază, la fel ca și in Studiul 2, faptul că stabilizarea fracturii de diafiză femurală este abordată ȋntr-un centru de Trauma de Nivel 1 ca o măsură de resuscitare, fiind efectuată imediat după masurile de tip "life saving". Astfel, indiferent de tipul de pacient, intervenția s-a efectuat ȋn primele 24 ore, intervalul de timp de la internare până la stabilizare, fie că s-a practicat tip ETC sau DCS fiind cel datorat efectuării evaluărilor pre-operatorii și analizelor de laborator. Acest aspect este important pentru prezenta cercetare ȋntrucât, respectând ghidurile și protocoalele ȋn vigoare, se poate pleca de la premisa că eventualele complicații se datoresc exclusiv traumatismului, ȋntrucât stimulii nociceptivi și hemoragici declanșați de fractura de femur au fost opriți să ȋși mai exercite acțiunea.

Figura 8.5- Durata de timp de la internare la operație

La fel ca și ȋn Studiu 2, pentru verificarea ipotezelor de lucru, au fost analizate următoarele corelații:

- Evoluțiile parametrilor biochimici funcție de evoluția pacienților

- Evoluțiile comparative ale parametrilor biochimici ȋn cadrul aceleiași categorii de pacienți, și

- Relația ȋntre evoluția parametrilor biochimici și momentul tratamentului definitiv, la pacienții instabili hemodinamic la care s-a practicat inițial stabilizarea cu fixator extern

În ceea ce privește evoluția parametrilor biochimici funcție de evoluția pacienților, aceștia au fost structurați ȋn 3 grupuri, la fel ca ȋn Studiul 2:

- Grupul I- pacienți care au supravietuit fără a dezvolta complicații

- Grupul II- pacienți care au supravietuit dezvoltând complicații generale (MSOF, ARDS, sepsis, complicații trombo-embolice, așa cum sunt acestea consemnate ȋn documentele medicale ale pacienților)

- Grupul III- pacienți care au decedat

La fel ca și ȋn Studiul 2, primul parametru studiat a fost VSH-ul, evoluția sa ȋn cele trei grupuri de pacienți anterior descrise fiind reprezentată ȋn Figura 8.6 (valoare relativă, față de cea medie. Din această figură se observă aspecte similare cu Studiul 2, și anume:

- Curba este inițial ascendentă până ȋn ziua a 6a, ȋn grupul I, urmând apoi scăderea progresivă cu revenirea la normal

- În grupul II, creșterea continuă până ȋn ziua a 7a, dar scăderea ulterioară este cu o pantă lentă, și nici ȋn ziua 21 valorile nu au ajuns la normal, datorită dezvoltării complicațiilor

- În grupul III, al pacienților care au decedat, există o creștere constantă, decesul survenind ȋn plină fază de inflamație acută, chiar dacă mai târziu decât cele 5 zile descrise clasic. Analiza statistică nu a evidențiat ȋnsă o corelație semnificativă statistic ȋntre valoarea inițială și cea la 24 ore a VSH-ului și mortalitate (p=0.34) sau incidența complicațiilor (p= 0.15), fapt ce poate fi explicat prin multitudinea factorilor ce influențează VSH-ul, dar și prin importanța gesturilor terapeutice ȋn modularea evoluției pacienților

Figura 8.6- Variațiile valorilor VSH

Curba leucocitelor (Figura 8.7) arată o evoluție diferită de cea a VSH și PCR, ȋn sensul că leucocitele au o tendința descendentă chiar la pacienții care dezvoltă complicații, iar la pacienții din grupul III, cei care au decedat, evoluția nu este concordantă cu evoluția pacienților. Din punct de vedere statistic, nu a fost identificată nici o corelație ȋntre valoarea inițială și cea la 24 ore a leucocitelor cu mortalitatea sau incidența complicațiilor.

Figura 8.7- Variațiile valorilor leucocitelor ȋn Studiul 3

Figura 8.8- Evoluția valorilor PCR ȋn Studiul 3

Din aceste puncte de vedere se poate emite ipoteza că evoluția leucocitelor nu este un parametru optim ȋn sensul că o creștere a valorii leucocitelor poate indica apariția unor complicații, dar scăderea valorii acestora nu indică neapărat o evoluție favorabilă.

În ceea ce privește evoluția valorilor PCR (Figura 8.8), aceasta descrie mult mai fidel evoluția pacienților ȋn cele 3 grupuri de pacienți, aceste valori fiind analizate ȋn modul absolut, și nu relativ.

Comparând cele trei grafice se constată o serie de elemente comune, dar și o serie de particularități:

- Corespunzător tabloului clasic al sindromului inflamator, se constată o creștere a valorilor testelor inflamatorii până ȋn ziua a 6a

- Creșterea persistentă ȋn situația dezvoltării complicațiilor letale a PCR, dar cu variații ȋn ceea ce privește leucocitele, unde a existat o scădere inițială

- În ceea ce privește pacienții care au dezvoltat complicații, acești parametri au prezentat o evoluție oarecum similară, cu excepția PCR, care a prezentat o scădere inițială, ȋn ziua a 6 a, urmată de o creștere, cu al doilea vârf ȋn momentul apariției complicațiilor; analiza statistică a evidențiat faptul că 85% din pacienții care au dezvoltat complicații aveau valori crescute ale PCR ȋn ziua a 10a, fără ca această valoare să fie semnificativă statistic (p=0.12) și 92% ȋn ziua a 14a, această valoare având ȋnsă semnificație statistică (p=0.0012)

Un alt parametru care a fost analizat a fost reprezentat de variațiile trombocitelor, având ȋn vedere că acesta este unul dintre elementele importante ȋn ȋncadrarea pacientului ȋntr-o anumită grupă teapeutică, și deci, ȋn alegerea metodei de stabilizare. În Figura 8.9 sunt reprezentate cele 3 grupe de pacienți analizate, cu curba corespunzatoare a numărului de trombocite, constatându-se următoarele:

- spre deosebire de studiul 2, ȋn cadrul acestui lot, nu a existat o corelație semnificativă ȋntre valoarea trombocitelor la internare și la 24 ore cu apariția complicațiilor (p=0.02), dar a existat o corelație semnificativă ȋntre valorea trombocitelor ȋn ziua a 14 a și apariția complicațiilor

- analiza statistică a evidențiat faptul că valoarea inițială a trombocitelor nu este corelată cu mortalitatea (p=0.24), fapt ce poate fi explicat prin fenomenele fiziopatologice caracteristice coagulopatiei post-traumatice

Figura 8.9 – Evoluția trombocitelor la pacienții din Studiul 3

În ceea ce privește lactatul seric (Figura 8.10), atât valorile inițiale, cât și cele la 24 ore, la fel ca ȋn Studiul 2, sunt corelate statistic (p=0.001) cu mortalitatea; ȋn ceea ce privește datele oferite de ROC și AUC, s-a constatat că AUC pentru lactat a fost de 0.84 (95% CI=0.66- 0.94, cu p=0,0003), decelând valoarea de 3.4 mmol/L ca având o sensitivitate de 84% (95% CI=0.65-0.94) și specificitate de 74% (95%CI= 0.62-0.88%) pentru a fi corelată cu mortalitatea ȋn Studiul 3, cu PPV de 74% (95% CI=55-82%) și NPV de 81% (95%CI=52- 85%). Astfel, la pacienții care au supraviețuit, valorile lactatului au fost ȋntre 2.0 și 3.3 mmol/l, cu o mediană de 2.4 mmol/L, iar la cei care au decedat, de 3.5-7.8, cu o mediană de 5.3 mmol/L

Figura 8.10 – Evoluția lactatului la pacienții din Studiul 3

Figura 8.11- Variațiile valorilor IL-1 la politreaumatizații cu fracturi de femur

Figura 8.12- Evoluția valorilor Il-6 ȋn Studiul 3

Un alt parametru care a fost analizat a fost IL-1, proteina de fază supra-acută, care ȋn grupul pacienților cu evoluție necomplicată a revenit la normal (Figura 8.11) cel târziu ȋn ziua a 4a, ȋn timp ce la pacienții care au dezvoltat complicații fatale sau non-fatale valorile acestui parametru se mențin ridicate până dincolo de ziua a 5a; valoarea IL-1 din ziua a 2 a este corelată statistic cu apariția unei complicații la acești pacienți.

În ceea ce privește IL-6, aceasta este o proteină de fază acută, ale cărei valori revin la normal ȋn prima săptămână, așa cum se observă ȋn grupul I din Figura 8.12; evoluția constant ascendentă la pacienții care au dezvoltat complicații letale și aspectul persistent, cu scădere lentă la pacienții care dezvoltă complicații neletale se observă și ȋn cazul IL-6, la care complicațiile au fost asociate cu persistența valorilor peste normal chiar la 10 zile posttraumatic, printr-o corelație semnificativă statistic (p=0.0002) ȋntre valoarea IL-6 ȋn ziua a 6a și apariția unie complicații letale sau neletale.

Figura 8.11- Evoluția comparativă a markerilor la pacienții care au supraviețuit fără complicații

Figura 8.12- Evoluția comparativă a markerilor la pacienții care au supraviețuit cu complicații

Figura 8.13- Evoluția comparativă a markerilor la pacienții care au decedat prin complicații precoce

În ceea ce privește realizarea unei comparații ȋntre curbele evoluției ale diferiților markeri, Figurile 8.11-8.14 evidențiază următoarele:

- parametrii inflamatori studiați evoluează descendent și oarecum concordant până ȋn ziua a 6a, dacă evoluția pacienților este favorabilă

- ȋn situația apariției complicațiilor, curbele au, la diferite nivele, același aspect, bimodal; aceasta sugerează faptul că apariția complicațiilor este legată de obicei de un "second hit" , ȋntrucât scăderea inițială a valorilor testelor inflamatorii, urmată de o creștere secundară se explică prin acțiunea inițială a mecanismelor compensatorii, urmată de o intervenție secundară a unui factor nociv.

- ȋn situația decesului precoce, explicația fiziopatologică fiind surmontarea mecanismelor de apărare de către cele inflamatorii, evoluția markerilor este constant ascendentă

- ȋn situația decesului tardiv, aspectul este tot bimodal, dar a doua parte a curbei este constant ascendentă, semnificând epuizarea mijloacelor de apărare ale organismului

Analiza complicațiilor ȋn Studiul 3 a relevat o incidență de:

- 10.9 % a ARDS (14/128 pacienți)

- 7.8% a MSOF (10/128 pacienți),

- 10.3% alte complicații (ȋn sepcial TEP și abdominale) (13/128 pacienți)

-7.8% deces (10/128 pacienți)

De importanță pentru prezenta temă de cercetare este ȋnsă analiza pe cele două tipuri de tratamente, determinate de starea inițială a pacienților, cu alte cuvinte incidența complicațiilor la pacienții inițial stabili hemodinamic (la care s-a practicat ETC) și la cei instabili (la care s-a practicat DCS), analiză ce este prezentată ȋn Tabelul 8.1

Analizând, ȋnsă, incidența complicațiilor pe fiecare grup de pacienți se constată că:

- incidența ARDS a fost de 7.9% ȋn grupul ETC și de 15.3% ȋn grupul DCS, semnificativă statistic

- Incidența MSOF a fost de 5.2% ȋn grupul ETC și de 11.5% ȋn grupul DCS, diferență consdierată semnificativă statistic

- incidența complicațiilor sistemice (TEP, abdominale) a fost de 5.2% ȋn grupul ETC și 17.3% ȋn grupul DCS, de asemenea semnificativă statistic

- incidența decesului a fost de 3.2% ȋn grupul ETC și 11.5% ȋn grupul DCS, semnificativă statistic

Tabelul 8.1- Complicațiile decelate ȋn cadrul Studiului 3

Figura 8.15 reprezintă grafic cele prezentate anterior, și având ȋn vedere incidența și gravitatea acestor complicații, un obiectiv al Studiului 3 s-a referit la studierea unei posibile corelații ȋntre valorite unora dintre testele biochimice ȋn momentul tratamentului definitiv și incidența complicațiilor, ȋn scopul de a verifica una dintre ipotezele de lucru, potrivit căreia există markeri biochimici care pot fi utilizați ȋn ghidarea tratamentului pacientului politraumatizat cu fractură de diafiză femurală.

Figura 8.15- Incidența complicațiilor la pacienții politreaumatizați cu fracturi de femur stabili (ETC) și instabili (DCS) hemodinamic

Datele prezentate ȋn Tabelul 8.1 și Figura 8.15 trebuiesc analizate având ȋn vedere faptul că nu se poate identifica o corelație fiziopatologică directă ȋntre fractura de diafiză femurală și apariția complicațiilor sistemice, ȋn contextul asocierilor lezionale multiple; fiecare dintre leziuni produce propriul său impact sistemic și tratamentul fiecăreia dintre acestea, la fel, astfel ȋncât analiza complicațiilor ne poate oferi doar o imagine a severității acestor leziuni.

Referindu-ne la ipotezele de lucru propuse pentru pezenta cercetare doctorală, ȋn cadrul Studiului 3, a fost verificată și posibilitatea existenței unor markeri biochimici care să fie utilizați ȋn conducerea tratamentului acestor pacienți. Astfel, având ȋn vedere fenomenul de "secodn hit" au fost analizate din punct de vedere statistic potențiale corelații ȋntre valorile markerilor biochimici ȋn momentul stabilizării definitive a fracturii de femur la pacienții inițial instabili și incidența complicațiilor, fără a se interveni ȋn tratamentul indicat de medicul curant.

S-a efectuat analiza statistică a următorilor parametri:

- Leucocitelor

-Trombocitelor

- Lactatul

- VSH

- PCR

- Il-6, din punct de vedere al unei potențiale corelații statistice ȋntre valoarea lor ȋn momentul stabilizării definitive și apariția ARDS, MSOF și decesului, constatându-se următoarele:

-ȋn momentul stabilizării definitive, valorile leucocitelor erau ȋntre 5000/mm³- 14.000/ mm³, cu o mediană de 7600 mm³; ȋn aceste circumstanțe, nu s-a putut identifica o corelație semnificativă statistic ȋntre valoarea leucocitelor ȋn momentul intervenției și incidența ARDS, MSOF și a decesului

-atunci când s-a prcaticat stabilizarea definitivă, valorile trombocitelor variau ȋntre 125000/mm³- 625.000/ mm³, cu o medie de 425000/ mm³; ȋn aceste circumstanțe, nu s-a putut identifica o corelație semnificativă statistic ȋntre valoarea trombocitelor ȋn momentul intervenției și incidența ARDS, MSOF și a decesului

- ȋn momentul stabilizării definitive, valorile VSH-ului ȋn lotul studiat erau ȋntre 8-64 mm/h , cu o mediană de 28 mm/h; ȋn lotul studiat, nu s-a putut identifica o corelație semnificativă statistic ȋntre valorile VSH și evoluția pacienților

- ȋn momentul stabilizării definitive, valoarea PCR era (raportat la valoarea maximă normală= 0.5 mg/dL³ ) ȋntre 0.5 si 4 mg/dL³, cu o medie de 1.8 și o mediana de 0.8 mg/dL³; ȋn acest caz s-a identificat o corelație semnificativă statistic (p=0.002) cu incidența MSOF și a decesului, fără a fi corelate statistic cu incidența ARDS; s-a calculat AUC ca fiind 0.82 (95% CI=0.686-0.92, cu p=0,0002), decelând valoarea de 1.4 mg/dL³ ca având o sensitivitate de 82% și specificitate de 72% (95%CI= 0.62-0.88%) pentru a fi corelată cu MSOF și decesul (Figura 8.16)

- valoarea lactatului ȋn momentul stabilizării definitive a fost ȋntre 1.6 și 2.8 mmol/l (cu valoare maximă normală de 2 mmol/l); ȋn cadrul Studiului 3 nu a fost identificată o corelație semnificativă statistic ȋntre valoarea lactatului ȋn moemntul osteosintezei definitive și evoluția pacienților

- valoarea Il-6 (normal <5 pg/ml) ȋn momentul stabilizării definitive a fost ȋntre 3.3- 12 pg/ml cu o medie de 8 pg/ml și o mediană de 5 pg/ml; ȋn acest caz s-a identificat o corelație semnificativă statistic (p= 0.003) cu incidența MSOF, ARDS și decesului, decelând valoarea de 7 pg/ml ca având o sensitivitate de 81% și o specificitate de 74% (Figura 8.17)

Figura 8.16- Corelația ȋntre valoarea PCR ȋn momentul stabilizării definitive și apariția complicațiilor

Figura 8.17- Corelația ȋntre valoarea Il-6 ȋn momentul stabilizării definitive și apariția complicațiilor

#### **8.4 Discuții**

Așa cum s-a arătat ȋn partea generală, asocierea lezională a fracturii de diafiză femurală la pacienții politreaumatizați este frecventă și survine la traumele cu energie ȋnaltă; fractura de diafiză femurală are un impact major asupra homeostaziei, reprezentând o perturbare severă care trebuie rapid corectată, motiv pentru care stabilizarea fracturilor de diafiză femurală este inclusă ȋn categoria intervențiilor "de urgență", ce trebuiesc practicate imediat după efectuarea măsurilor cu caracter vital, fiind considerată o măsură de resuscitare.

Acest studiu a avut drept obiectiv identificarea markerilor biochimici care să reflecte evoluția acestor pacienți, dar și a celor care pot fi utilizați drept criterii terapeutice. În ceea ce privește valoarea markerilor biochimici privind evoluția pacienților, prezentul studiu confirmă faptul că profilul biochimic al politreaumatizaților cu fracturi de femur este determinat de balanța ȋntre SIRS și CARS, motiv pentru care markerii inflamatori reprezintă elemente esențiale pentru evaluarea pacienților. Un aspect care necesită a fi discutat este corelația evoluției cu valoarea inițială a markerilor; aceasta trebuie evaluată sub rezerva faptului că evoluția pacientului este influențată de severitatea traumatismului inițial, dar și de intervenția terapeutică și de statusul pacientului anterior traumatismului; din aceste considerente, chiar și pentru markerii la care s-au identificat corelații semnificative statistic, acestea trebuiesc interpretate ȋn contextul ȋn care, din momentul producerii traumei nu mai poate interveni nici un elemnt nociv, de tip "second hit", lucru care este dificil de realizat ȋn ptactica curentă; sub această rezervă, concluziile precedentului studiu au valoarea de a semnala importanța traumei inițiale, dar și de a atrage atenția asupra necesității unor studii viitoare amănunțite privind multitudinea de factori care guvernează fiziopatologia și tratamentul politraumei.

Dintre elementele care pot reprezenta limitări potențiale ale Studiului 3 cea mai importantă se referă la faptul că prezentul studiu a realizat o analiză globală a complicațiilor, fără a stabili o legatură de cauzalitate ȋntre un anumit marker și un anumit tip de complicații; de asmenea, ca și ȋn cazul Studiului 2, studiul se referă la profilul biochimic, necesitând a fi completat cu elemente privind celelalte fenomene fiziopatologice caracteristice politraumei, ȋn special cele legate de coagulopatie (funcție trombocitară, etc); de asemenea, o altă limitare este legată de faptul că ȋn cadrul prezentului studiu au fost analizați markeri biochimici care să reflecte evoluția post traumatism, fără a se analiza și comportamentul biochimic după fiecare dintre complicații sau după procedurile terapeutice; opinăm că acestea reprezintă direcții viitoare de cercetare care să completeze cunoștințele existente și să ducă la scăderea mortalității și morbidității ȋn cazul politraumatismelor.

#### **8.5 Concluzii**

În această etapă, din studiul 3 se pot trage următoarele concluzii:

9. Modalitatea evolutivă a markerilor inflamatori reflectă evoluția pacienților; scăderea ȋn primele 5-6 zile la valorile normale indică o evoluție favorabilă, ȋn timp ce persistența valorilor ridicate indică cu mare probabilitate apariția unor complicații

10. În lotul studiat s-a identificat o corelație semnificativă statistic ȋntre starea generală a pacienților la internare și incidența complicațiilor; astfel, pacienții stabili hemodinamici, la care s-a practicat ETC au avut semnficativ statistic mai puține complicații decât cei instabili (incluzând borderline) la care s-a folosit DCS

11. În lotul din Studiul 3, valoarea lactatului la internare și la 24 ore a fost corelată semnificativ statistic cu mortalitatea, fiind singutul parametru a cărui valoare inițială are acest comprtament; trebuie subliniat, ȋnsă, faptul că această corelație se menține și la 24 ore, ceea ce ȋnseamnă că ea reflectă și impactul tratamentului, care, la acești pacienți trebuie efectuat ȋn primele 24 ore; astfel, se poate interpreta faptul că, dacă tratamentul din primele 24 ore nu a rezultat ȋn scăderea valorilor lactatului (fie din cauză că a fost insuficient, fie pentru că trauma inițială a fost prea gravă, fie pentru că pacientul este areactiv, tarat) atunci se poate presupune că fenomenele patologice depășesc posibilitățile de compensare și evoluția va fi nefastă

12. În lotul studiat ȋn cadrul Studiului 3 au fost identificate câteva corelații semnificative statistic pentru incidența complicațiilor, și anume: valoarea IL-1 ȋn ziua a 2a, a Il-6 ȋn ziua a 6a și a PCR și trombocitelor din ziua 14 pentru complicații; aceste elemente concordă cu caracteristicile fiecăruia dintre acești markeri, ȋn sensul că prezența unor valori crescute ȋn afara intervalului ȋn care acești markeri cresc post-traumatic poate sugera apariția unor complicații. Cea mai mare specificitate pentru complicațiile precoce o are IL-6, care, ȋn lotul studiat, a revenit la normal după câteva zile ȋn situația evoluției favorabile, ȋn timp ce platoul sau creșterea secundară a valorilor acesteia a semnificat prelungirea sindromului inflamator dincolo de cele 6 zile specifice politraumei necomplicate

13. Având ȋn vedere faptul că variațiile markerilor biochimici la politraumă nu identifică punctual anumite complicații, ȋn cadrul Studiului 3 au fost evaluate corelațiile specifice; astfel, analizând valoarea markerilor ȋn momentul stabilizării definitive a fracturilor, ȋn cadrul Studiului 3 au fost identificate două corelații semnificative statistic ȋntre incidența complicațiilor și valorile PCr și ale IL-6, ȋn sensul că: dacă intervenția chirurgicală se practică ȋnainte ca valorea PCR să scadă sub 1.4 mg/dL³ și ȋnainte ca IL-6 să scadă sub 7 pg/ml, ȋn lotul studiat incidența complicațiilor a crescut semnificativ. Această concluzie este deosebit de importantă și reprezintă contribuția personală majoră a prezentei cercetări doctorale ȋntrucât arată faptul că markerii biochimici pot constitui indicatori terapeutici la politraumă pentru efectuarea stabilizării definitive ȋn intervalele de siguranță pentru pacient

#### **9. CAZURI CLINICE DEMONSTRATIVE**

# **Caz 1. Markeri biochimici utilizați la pacient politraumatizat cu fractură de femur și fractură instabilă de bazin**

Pacient (masc, 45 ani), adus la Spitalul Clinic de Urgență consecutiv unui accident rutier, la care, la examenul clinic se constată (ȋn conformitate cu stadializarea folosită pentru ȋncadrarea pacientului ȋntr-o categorie terapeutică):

- TA s = 70 mm Hg, AV = 120/min, pacient palid, tahicardic, tegumente și mucoase uscate, (ȋncadrat ȋn «instabil» conform criteriului "șoc")

- Traumă abdominală, cu hipogastru dureros (fără lichid ȋn peritoneuecografic), cu semne de instabilitate laterală a pelvisului

- Semne clinice de strivire a membrului inferior stâng, cu fractură de femur și gambă (Figura 9.1a) și decolare ȋntinsă

- Echimoză ȋn zona perineală și inghinală stângă (Figura 9.1 b), cu sângerare la meatul urinar

Evaluarea imagistică (radiografie, CT) evidențiază o leziune de vezică urinară, fractură de sacru, disjuncție sacro-iliacă stângă, disjuncție pubiană (Figura 9.2)

Figura 9.1- Strivire a coapsei și gambei stângi cu fracturi deschise multiple(a) ; echimoza perineala (b)

În vederea ȋncadrării ȋn categoria de politraumatism este necesar calculul ISS, care presupune stabilirea AIS pentru fiecare dintre leziunile din zone diferite ale corpului:

- Leziunea viscerală - sângerarea la meatul urinar indică o leziune de vezică urinară sau de uretră; ȋn această situație se tentează cateterismul vezico-uretral, care se reușește cu dificultate; se efectuează o cistografie retrogradă care evidențiază extravazarea substanței de contrast din vezică (Figura 9.2a,b), probabil zona de impact cu fragmentul pubian deplasat fiind cea lezată; din aceste considerente, se decide montarea unei cistostome, iar la puncționarea vezicii urinare pentru efectuarea cistostomiei se constată evacuarea de sânge (Figura 9.2.c), motiv pentru care se montează o cistostomie provizorie ; din aceste considerente, pentru leziunea viscerală, scorul AIS este 3

Figura 9.2 – Cistografia retrograda (a,b) si punctionarea vezicii (c ) confirma leziunea

- Leziunea scheletică constă ȋn asocierea unei fracturi complexe de bazin (Figura 9.3 a,b cu strivire de membru inferior stâng și fracturi cominutive de femur și gambă deschise, ceea ce impune un AIS de 4, ȋn aceste condiții ISS depășind valoarea de 16, considerată pragul pentru definiția politraumei

Figura 9.3 - Aspectul CT al disjuncției pubiene (a) și sacro-iliace (b)

În urma acestor evaluări se stabilește următorul diagnostic de internare:

ACCIDENT RUTIER. POLITRAUMATISM. TRAUMATISM CRANIO-CEREBRAL MINOR NIVEL 1. FRACTURĂ COMPLEXĂ DE BAZIN. DISJUNCȚIE PUBIANĂ. DISJUNCȚIE SACRO-ILIACĂ STANGĂ. RUPTURĂ URETRA. FRACTURĂ FEMUR ȘI GAMBA STÂNGĂ DESCHISĂ TIP III B

În conformitate cu stadializarea politraumei, pacientul este considerat instabil hemodinamic, scopul principal fiind, ȋn aceste situații, ȋn primul rând supraviețuirea pacientului.

În urgență se recoltează set complet de analize de laborator, trebuind subliniată leucocitoza >30.000/mmc cu neutrofilie, ce indică severitatea răspunsului inflamator posttraumatic. Având ȋn vedere faptul că, pe toată durata investigațiilor paraclinice, pacientul a prezentat momente de instabilitate hemodinamică, chiar dacă acestea s-au compensat prin tratament, pacientul nu a fost declarat stabil, și, luând ȋn considerare impactul sistemic al fracturii pelvine și a strivirii de la nivelul membrului inferior stâng, s-a pus indicație de tratament chirurgical ȋn urgență pentru leziunile traumatice.

În ceea ce privește modalitatea de rezolvare a leziunilor osoase, existau două opțiuni:

- Stabilizarea definitivă per primam, tip Early Total Care ETC, sau

- Protocolul de Damage Control DCS, care presupune alegerea metodei de stabilizare cu impactul cel mai mic asupra organismului traumatizat deja, evitând situația ȋn care tratamentul chirurgical ar putea reprezenta astfel un "second hit"

Această decizie a fost luată de către echipa pluridisciplinară, consultarea ortopedului cu urologul și mai ales cu medicul anestezist. Se optează astfel pentru:

- Reducerea fracturii de bazin și stabilizarea cu fixator extern (Figura 9.4);

Figura 9.4 - Reducerea fracturii de bazin

- Debridarea chirurgicală a leziunilor prin strivire și stabilizarea femurului (Fig. 9.5 a) și gambei cu fixator extern (Fig.9.5b)

Atât ȋn ceea ce privește bazinul, cât și femurul și gamba, trebuie subliniat faptul că ȋn această situație scopul primar al operației nu a fost reducerea anatomică, ci ȋntreruperea lanțurilor vicioase care au efect patogen sistemic, și anume: sângerarea și stimulii nociceptivi; având ȋn vedere sângerarea masivă ȋntr-o fractură de femur, gambă și bazin, se aplică principiul conform căruia la astfel de pacienți, stabilizarea osoasă este o măsură resuscitativă; ȋn special ȋn fractura de bazin, care, ȋn acest caz a avut la bază un mecansim de forfecare, cu mărirea volumului bazinului, stabilizarea a fost motivată de realizarea hemostazei prin diminuarea volumului bazinului și oprirea sângerării din plexurile venoase și fragmentele osoase, permițând astfel supraviețuirea pacientului

Fig.9.5 Stabilizarea leziunilor osoase conform parametrilor pacientului ( DCS)

Acest caz ilustrează valoarea markerilor biochimici la pacienții politraumatizați printrun aspect particular, și anume mecanismul de strivire; acest pacient a suferit un traumatism de energie ȋnaltă care, pe lângă leziunea osoasă a produs și leziuni extensive de părți moi, acestea având un impact sistemic redutabil (Figura 9.6), dezechilibrul indus de traumatismul inițial fiind accentuat și de verigile fiziopatologice prin care acționează strivirea.

Figura 9.6- Strivirea accentuează dezechilibrul produs de trauma inițială

Din punct de vedere al termenilor folosiți, se descriu:

- Mecanismul de strivire, prin care grupe musculare scheletice sunt traumatizate de un agent cu energie mare, uneori prinse ȋntre acesta și o suprafață dură; consecutiv acestui fenomen, toate structurile acestei regiuni vor suferi leziuni complexe, care pot fi, ȋn mare, descrise ȋn următoarele categorii:
	- o Leziuni imediate, constând ȋn necroza imediată post-traumatică toate structurile sunt dezorganizate, musculatura este evident distrusă, de culoare brună sau echimotică, necontractila, nesângerandă; vasele sunt fie ȋntrerupte, fie trombozate, toate aceste leziuni putând fi decelate la evaluarea macroscopică practicată pre și intra-operator
	- o Leziuni indirecte, care sunt tot consecința traumatismului inițial, dar care au caracter evolutiv; fără a produce necroză traumatică imediată, se produc alterări ale structurilor intra-celulare musculare, care evoluează, precum și modificări la nivelul microcirculației, care pot agrava hipoxia inițială, ceea ce accentuează suferința musculară; totalitatea fenomenelor de liză musculară, descrise sub numele de rabdomioliza
- Sindromul de strivire, ce reprezintă consecințele sistemice ale rabdomiolizei; liza musculaturii, fie ea primară post-traumatică sau la distanță prin modificări succesive la nivelul microcirculației, are impact asupra funcționării globale a organismului ; având ȋn vedere că, la politraumatizați, există un sindrom inflamator, SIRS, efectele rabdomiolizei pot avea rolul de «second hit», motiv pentru care acestea vor fi descrise doar din perspectiva influenței fiziopatologice asupra dezechilibrelor ȋn contextul politraumei.

În cazul in care rabdomioliza este elementul patogenic esențial, se folosesc pentru monitorizare, enzimele de liză musculară- CK si LDH. În acest caz, evoluția CK a fost paralelă cu evoluția pacientului, așa cum se observă ȋn graficul din Figura 9.7, dovedind faptul că o componentă importantă ȋn contextul acestui politraumatism a fost reprezentată de leziunea musculară; persistența CK crescut semnifică faptul că leziunile musculare au fost doar parțial rezolvate de tratamentul inițial, ridicând ȋn discuție aspectul dacă reluarea chirurgicală nu ar fi putut ameliora acest aspect; acest pacient a fost ales pentru a fi discutat ȋntrucât reprezintă un exemplu de situație ȋn care utilizarea mai judicioasă a markerilor biochimici nu numai ca indicatori de monitorizare, dar si ca parametri de ghidare a tratamentului ar fi putut diminua riscul apariției complicațiilor ulterioare.

Figura 9.7 Evoluția CK ( Cazul 1)

Așa cum este reprezentat ȋn acest grafic, strivirea acționează prin mecanimse multiple - atât prin mecanism direct, cu liza celulară decelabilă macroscopic, explicând creșterea CK imediat după traumatism și ȋn primele 24-48 ore, dar și la distanță; scăderea valorilor nu este așadar imediată, deoarece leziunile miofibrilelor sunt progresive, dependente de impactul traumei inițale asupra microcirculației; mai mult decât atât, ȋn acest caz, dupa tratamentul ințial tip Damage Control, datorită modificării schemei de tratament, s-a constatat din nou o creștere a acestei enzime; după reluarea tratamentului chirurgical, evoluția a fost lent favorabilă, dar fără a se atinge valorile normale; având ȋn vedere că valorile normale sunt de maximum 120 U/l , și că valoarea CK a ajuns, ȋn acest caz, la peste 10000, se poate afirma că strivirea a contribuit ȋntr-o manieră nefavorabilă la evoluția dificilă a acestui pacient.

Un alt element specific politraumei este reprezentat de coagulopatia post-traumatica, si, in acest caz, din punct de vedere biochimic, nu se poate descrie un marker specific care să monitorizeze starea microcirculației, dar variația numărului trombocitelor poate fi corelată cu extinderea fenomenului trombotic (Tabelul 9.1).

Tabelul 9.1- Evolutia markerilor biochimici (cazul 1)

În cele ce urmeaza, vor fi discutate o serie de aspecte privind importanța diferiților markeri biochimici ȋn supravegherea și tratamentul acestui pacient, cu referiri la complicațiile apărute.

a. Evolutia hemoglobinei – este reprezentată ȋn Figura 9.8 ; având ȋn vedere că sau administrat transfuzii repetate, se poate presupune că valorile constant scăzute ale Hb (față de valoarea minimă reprezentată) dovedesc severitatea traumatismului ințial

Figura 9.8- Valorile Hb ȋn evoluție la pacientul politraumatizat (cazul 1)

#### b. Evoluția testelor inflamatorii

Variația valorilor leucocitelor este reprezentată ȋn Figura 9.9 , din care se observă o creștere ințială corespunzatoare SIRS, după care urmează o scădere, cu mici fluctuii ȋn jurul maximului normal; această situație sugerează faptul că valoarea leucocitelor are o importanță majoră ȋn monitorizarea acestor pacienți, dar că nu este singura sugestivă pentru profilaxia complicațiilor (ținând cont de evoluția ulterioară a acestui pacient)

Figura 9.9 - Evoluția leucocitelor

#### c. Evoluția trombocitelor

Valorile scăzute ale trombocitelor ȋn primele zile post-traumatic ridică probleme privind indicația și modalitatea de execuție practică a *tratamentului anti-trombotic;* 

Figura 9.10- Evoluția trombocitelor

Astfel, există două aspecte contrare- pe de o parte, trombocitopenia, pe de altă parte, coagulopatia post-traumatică ce include aspecte privind nu numai numărul, dar și funcționalitatea trombocitelor; din acest punct de vedere, la acest pacient, indicația de trombo-profilaxie a inclus evaluarea acestor aspecte pentru a stabili dacă se administrează tratament ȋn acest sens ; argumentele anti-administrare au fost reprezentate de:

- Trombocitopenia persistentă
- Riscul crescut de sângerare la nivelul vezicii și membrului inferior stâng

Argumentele pro- administrare au fost reprezentate de riscul crescut de complicații trombo-embolice având ȋn vedere:

- Cantitățile masive de tromboplastină tisulară
- Imobilizarea la pat
- Fracturile asociate (bazin+femur)
- Valorile testelor de coagulare, oarecum discordante față de valorile trombocitelor, dovedind faptul că nu există o disfuncție majoră ȋn sensul sângerarii; așadar, parametrii paraclinici sunt cei care, ȋn aceasta situație au fost utilizați pentru luarea unei decizii, ȋn sensul administrării tratamentului trombo-profilactic medicamentos În ceea ce privește tipul de tratament anti-trombotic medicamentos, ȋn general există

#### următoarele alternative:

- Heparina Nefracționată (UFH= UnFractioned Heparine)
- Heparinele cu Masă Moleculară Mică (LMWH = Low Molecular Weight Heparins), care pot fi didactic ȋmpărțite ȋn LMWH cu raport anti Xa/ anti IIa mare- Enoxaparina (Clexane) (4.75:1), și Nadroparina (Fraxiparine)( 4:1 ), (Fraxiparina) și cele cu raport ant Xa/anti II mai mic (2:1)(Dalteparina, Clivarine,Tinzaparina, etc)

În ceea ce privește *tratamentul local,* traumatismele prin strivire reprezintă o urgență chirurgicală, presupunând:

- Evaluarea vitalității tisulare și stabilirea indicației de tratament, conform scorurilor ȋn vigoare; dacă se optează ca vitalitatea tisulară a fost afectată ȋntr-o măsura mai mare decât posibilitățile de reacție ale organsimului, se indică amputația; dacă se apreciază că există suficient țesut viabil, atunci se indică tratament conservator, conform scorului MESS
	- o Abordul focarelor de fractură și stabilizarea acestora
	- o Excizia zonelor tisulare necrozate și lavajul abundent, și

o Hemostaza riguroasă, toate aceste fiind urmate de repetate reluări chirurgicale, datorită particularităților evolutive ale strivirii

Odată prezentate aceste aspecte, se poate analiza evoluția acestui pacient si din punct de vedere al corelației dintre markerii biochimici și apariția complicațiilor: la cca 2 săptămâni post-traumatic s-a practicat osteosinteza gambei, și la cca 4 săptămâni, osteosinteza femurului, fără ca sindromul inflamator să se fi remis ȋn totalitate; neexistând precizări ȋn literatura de specialitate care să contraindice efectuarea acestor intervenții ȋn aceste situații, s-a optat pentru această variantă; evoluția post-operatorie imediată a fost favorabilă, dar, la distanță au apărut o fistulă vezicală (la cca 6 săptămâni post-traumatic) și o tromboză venoasă profundă pe membrul inferior stâng, circumstanțe care sunt de natură să pună un semn de ȋntrebare asupra oportunității trecerii la tratamentul definitiv ȋn circumstanțele arătate anterior.

#### **Discuții**

În ceea ce privește particularitatea acestui caz, prin prisma importantei markerilor biochimici, trebuie subliniată necesitatea includerii ȋn tabloul fiziopatologic a fenomenelor specifice strivirii, motiv pentru care markeri speciali au fost folositi drept parametri obiectivi de monitorizare.

Mioglobina, proteină globulară (153 aa), conține HEM (grupare cu fier), fiind astfel pigmentul transportor de oxigen al mușchiului. În condiții de acidoză, la pH sub 5.6 se descompune în globină și feri-hematină (care reprezintă, probabil, componenta toxică) și precipită, având dublu efect nociv asupra rinichiului: produșii de descompunere au efect toxic direct și mecanic secundar, ȋntrucât produșii de precipitare obstrueaza tubii renali (efect mecanic) [77]

Mecanismul prin care rabdomioliza are efect sistemic este reprezentat de substanțele eliberate ȋn circulația sistemică, fie drept consecință a dezorganizării fibrilelor musculare, cu ruptura membranei celulare, fie ca urmare a afectării doar funcționale a acesteia- hipoxia modifică permeabilitatea membranară, ca urmare a afectării pompelor membranare, astfel ȋncât componenții preponderent extracelulari intră ȋn celulă (ȋn special sodiul, care atrage apa, cu producerea edemului celular, care agravează disfuncțiile), iar cei intracelulari sunt deversați extracelular, rezultând ȋn special:

- hiperpotasemie, cu efecte asupra cordului (tulburari de ritm)
- apariția mioglobinei circulante

Efectele mioglobinei se mențin ȋntrucât hipoxia perturbă si mecanismele de excreție (membrana filtrantă glomerulară)

Iată, așadar, că, pe lângă leziunile traumatice inițiale, apar elemente de natură să accentueze, dacă nu sunt contracarate la timp, modificările post-traumatice inițiale, și că, mai mult decât atât, există markeri biochimici care pot ajuta la depistarea acestor situații și prevenirea consecințelor acestora.

Ca urmare a hipoxiei, metabolismul fibrelor musculare se modifică fundamental, de la glicoliza aerobă la cea anaerobă, fapt reflectat de o serie de markeri biochimici rezultați din următoarea reacție

În prezența oxigenului, deci ȋn aerobioză, echilibrul reacției este deplasat la stânga, cu raportul piruvat/ lactat de 10/ 1; acidul piruvic asigură cuplarea glicolizei cu ciclul Krebs:

 PDH Acid piruvic + CaASH + NAD acetil COA + CO2+ NADH + H+

Piruvat dehidrogenază, (PDH) este un complex enzimatic ce are drept coenzimă TPP (Tiamin pirofosfat), și care declanșează ciclul Krebs prin formarea de acetil COA.

În hipoxie, ȋn schimb, se deplasează echilibrul la dreapta, se activează LDH ul și crește proporția de acid lactic. Lactatul astfel produs nu poate substitui piruvatul în reacția prezentată anterior, ci ionizează și eliberează protoni care modifică spre acid pH-ul tisular.[77-79]

Din cele prezentate până aici, reiese valoarea unuia dintre markerii biochimici ai lizei musculare, și anume LDH; la aceasta se adaugă CK, creatinkinaza, a cărei funcție, dar și semnificație ȋn monitorizsarea acestor pacienți, este prezentată ȋn Figura 9.11

Figura 9.11- Semnificația CK, marker biochimic ȋn traumatismele musculo-scheletale

Acest caz ilustreaza de asemenea si perturbarile echilibrului fluido-coagulant , de etiologie mixta in acest caz: la tulburările de coagulare specifice politraumei, descrise sub numele de coagulopatie post-traumatică, se adaugă ȋn aceste cazuri și tulburările din microcirculație, care parcurg diferite etape ce se soldează cu constituirea triadei Virchow, ȋntrucât:

- Se produce staza ȋn teritoriul capilar, deci *scăderea vitezei de circulație a sângelui*
- Crește permeabilitatea capilară consecutiv hipoxiei, producând plasmexodie și ulterior *creșterea vâscozității sângelui*
- Se produce o stare de *hipercoagulabilitate locală*, ȋn primul rând datorită unei descărcări masive de tromboplastină tisulară, atat prin necroza tisulară directă, cât și prin activarea enzimelor lizozomale, cu distrucție celulară masivă

#### **Concluzii**

Din acest caz reiese importanta unor markeri biochimici la politraumatizatii cu fracturi si striviri, si anume

a. În sânge –

- HLG
- CK (Creatin-kinaza sau Creatin-fosfo-kinaza=CPK); la o valoare de peste 1000 U/L se stabilește diagnosticul de sindrom de strivire, această enzimă fiind un indicator (alături de LDH) al afectării musculare, cu condiția să se excludă o creștere concomitentă a CKMB (care este corelat cu leziunile miocardice); În același timp, variațiile CK sunt un marker al evoluției pacientului; scăderea CK cu 30% zilnic semnifică eficiența tratamentului; În cazul acestui pacient, așa cum se observă ȋn Fig.9.7, există o perioada inițială ȋn care tratamentul are eficacitate limitată, valorile CK fiind ȋn continuare mari; de asemenea, lactic dehidrogenaza (LDH), are valoare de monitorizare și prognostic ȋn astfel de cazuri
- Ionograma serică ȋn primul rând hiperkalemia poate avea potențial letal datorită tulburărilor de ritm; și valorile calciului pot varia scăderea poate fi consecința "blocării" acestuia în spațiul muscular, dar fără a se recomanda administrarea calciului; fosfații pot fi inclusi ȋn această categorie, chiar dacă nu se dozează de rutină
- Creatinina serică, atunci când crește, este un semnal de alarmă pentru Insuficiența Renală Acută (IRA), iar nivelul seric inițial crescut semnificativ al creatininei fiind un factor de prognostic prost.
- Anhidraza carbonică III, aldolaza, precum și serum glutamicoxaloacetic transaminaza (SGOT) pot prezenta variații și pot fi utile ȋn monitorizare
- Monitorizarea testelor de coagulare (PT, APTT, numărătoarea trombocitelor) este, de asemenea importantă, deoarece tromboplastina eliberată din mușchiul lezat poate iniția Coagularea Intravasculară Diseminată (CID)
- Testele inflamatorii: reprezintă un indicator indirect al răsunetului sistemic al traumei; persistența unor teste inflamatorii modificate, reprezintă un semn de alarmă ȋn ceea ce privește evoluția pacientului

b.Componentele urinare pot fi de asemenea utilizate ca markeri biochimici: - volumul urinar (oliguria este un semn care marcheaza instalarea sindromului de strivire), densitatea urinară, mioglobinuria, compoziția urinii/ 24 ore

Acest caz demonstrează, pe langă severitatea și persistența modificărilor fiziopatologice post-traumatice, riscul modificării evoluției la un pacient politraumatrizat, având in vedere factorii multipli care pot interveni; astfel, chiar ȋn situația ȋn care, aplicândse principii de Damage Control, pacientul supraviețuieste, este deosebit de dificilă realizarea unei codificări a spațializării intervențiilor chirurgicale, riscul de apariție a complicațiilor rămânând major pâna la remiterea totală a fenomenelor la nivel molecular și celular. Depășirea resurselor reacționale ale organismului poate duce la apariția de complicații redutabile, locale și generale, motiv pentru care markerii biochimici pot fi folositi drept elemente obiective care să permită monitorizarea pacientului și conducerea tratamentului.

# **Caz 2- Markeri biochimici utilizați la pacient politraumatizat cu fracturi de femur și sindrom inflamator prelungit**

Pacient ȋn vârstă de 23 de ani, victima unui accident rutier, internat inițial la Spitalul Judetean Pitești, cu multiple leziuni: toraco-abdomino-pelvine și ale membrelor inferioare; datorită rupturii traumatice de aortă, cu potențial letal imediat, pacientul este inițial trimis la Institutul de Boli Cardiovasculare "C.C. Iliescu", unde s-a practicat: Cura chirurgicală a rupturii traumatice de aortă descendentă toracică prin interpoziția unei proteze Intergard nr. 22 și evacuare hemothorax stâng, interpoziție trunchi brahio-cefalic prin interpoziția unei grefe Goretex nr. 8. Leziunile scheletale au fost imobilizate ȋn atelă gipsată femuro-podală bilaterală și binder. La 24 ore după intervenția pentru leziunile vasculare, pacientul este transferat intubat la Spitalul Clinic de Urgență pentru tratamentul celorlalte leziuni traumatice; evaluările imagistice ale aparatului locomotor evidențiază:

- fractură cominutivă diafiză femurală bilateral, deschisă pe stânga

- fractură complexă de bazin tip C cu instabilitate rotațională și verticală; disjuncție pubiană și sacro-iliacă

La 5 minute de la prezentare, se produce stop cardiac prin Tahicardie Ventriculară, ulterior disociație electro-mecanică, care este resuscitat; starea pacientului se menține extrem de gravă, repetă stopul cardio-respirator, care este din nou resuscitat; evaluarea clinică primară arată:

- instabilitate circulatorie

- insuficiență renală acută (creatinina 2.89mg/dl)

-drenaj pleural sanguinolent

-leziune pelvină instabilă

-strivire coapsă bilateral cu fracturi de femur

Din punct de vedere al ȋncadrării ȋntr-o categorie de politraumatism, starea pacientului poate fi descrisă prin următorii parametri:

- TAs sub 70 mmHg

- acidoză severă (lactat=14 mmol/l)

- Pao2/Fio2=67
- deficitul de baze (BE)= 17

- trombocitopenie extremă(74.000/mm³ la internare, apoi 64000/ mm³ la câteva ore)

- scor de traumă toracică=4

- scor de traumă de membre (inclusiv pelvis)=4, motiv pentru care pacientul este considerat *in extremis*, și este internat direct ȋn STI cu stare generală extrem de gravă (fără a se mai efectua alte investigații imagistice); se instituie tratament complex de reechilibrare hidroelectrolitică și acidobazică, profilaxia ulcerului de stres, anticoagulant sistemic, vasopresor, analgosedare, antibioterapie cu spectru larg, diuretici de ansă și depletiv cerebral. Se cuplează tuburile pleurale cu aspirație activă și separat tuburile mediastinale și se montează cateter venos central femural pentru substituție renală. Simultan cu reechilibrarea pacientului se efectuează și evaluarea secundară, inclusiv evaluările imagistice minime.

În același timp, starea pacientului reflectă existenta SIRS, ȋntrucât erau respectate criteriile de diagnostic ale acestuia:

- tahicardie (AR= 97/min) a (criteriul fiind >90 bătăi/min),

-leucocitoza 21900/ mm³

Tahipneea nu se poate afirma, dat fiind faptul că pacientul este intubat, dar pe parcursul primelor 12 ore de la internare survin repetate episoade de desaturare și instabilitate, apoi, la 24 ore, starea pacientului este descrisă astfel:

- TAs ȋntre 70-90 mmHg

- acidoză- acid lactic=3.39mmol/l

- trombocitopenie severă 67.000/ mm³

- BE=-5.4mmol/l

- Pao2/Fio2= 152

- creatinina 2.59mg/dl (Tabel 9.2), ceea ce corespunde profilului de pacient *instabil* din punct de vedere al clasei de pacient politraumatizat

În același timp, se constată următoarele:

- Valorile CK au crescut progresiv -12128 U/l la internare, apoi 18207 U/l la 4 ore, apoi 43178 U/l la 24 ore (cu maximum 170 U/L valoare normală)

- Valorile CKMB au fost crescute de la internare (150 U/l), apoi au continuat să crească (616 U/l) la 24 ore, dar valoarea impresionantă a CK nu poate fi pusă pe baza creșterii CKMB

Având ȋn vedere că s-au efectuat măsurile de resuscitare și starea pacientului s-a modificat, de la *in extremis* la instabil, se consideră necesară trecerea la efectuarea gesturilor terapeutice adresate leziunilor scheletice, care necesită intervenție de urgență ȋntrucat acestea pun ȋn continuare ȋn pericol viața pacientului; din acest punct de vedere, inițial, starea pacientului era atât de gravă ȋncât se punea ȋntrebarea dacă acesta urma să supraviețuiască sau nu, și ȋn nici un caz dacă putea suporta o intervenție chirurgicală; ulterior, se opinează că starea pacientului s-a ameliorat fără să dispară pericolul vital, și ȋn această situație persistența focarelor de fractură nestabilizate (fracturi de bazin și de femur) constituie prin ele ȋnsele potențiale "second hit" uri.

Din aceste considerente se indică stabilizarea chirurgicală ȋn urgență a focarelor de fractură, dar se ridică problema alegerii metodei de stabilizare, având la dispoziție două posibilități:

1. Early Total Care, care ar presupune:

- reducerea cu focar deschis a disjuncției pubiene și stabilizarea cu placă și șuruburi
- osteosinteza centromedulară a ambelor femure și cura chirurgicală a strivirii, sau

Figura 9.12- Aspect clinic după prima etapă de Damage Control

2. Damage Control, care ar presupune:

- reducerea cu focar ȋnchis, prin manevre externe, a leziunii pelvine și stabilizarea cu fixator extern și

- fixarea externă a ambelor femure și cura chirurgicală a sindromului de strivire

Considerând intervențiile din prima categorie ca având un impact sistemic la fel de mare ca și traumatismul ȋnsuși, acestea pot deveni declanșatoare ale unor sindroame inflamatorii de tip "second hit", motiv pentru care s-a optat pentru a doua metodă, de Damage Control, și s-a practicat:

- reducere ortopedică disjuncție sacroiliacă și pubiană și stabilizare cu fixator extern (6 fișe + 6 bare + 10 bacuri + 3 conectori bară-bară).

- tratamentul strivirii de coapsă dreaptă - debridare chirurgicală, eschilectomie economică și stabilizare sub control RxTV fractura cominutivă 1/3 medie femur drept cu fixator extern biplan (6 fise + 12 bacuri + 2 bare).

- tratamentul strivirii de coapsă stangă - debridare chirurgicală, eschilectomie economică și stabilizare sub control RxTV fractura cominutivă deschisă diafiză femur stâng cu fixator extern biplan (6 fise + 12 bacuri + 2 bare), aspectul pacientului fiind prezentat ȋn Figura 9.12

Cu privire la semnificația markerilor biochimici pentru această primă etapă terapeutică, pot fi făcute următoarele comentarii:

- Valorile foarte mari ale enzimelor de liză musculară (CK, LDH) au indicat necesitatea tratamentului chirurgical al sindromului de strivire, indus de rabdomioliza traumatică, fiind așadar deosebit de importante ȋn stabilirea algoritmului terapeutic; din aceste considerente, s-a efectuat stabilizarea mini-invazivă a femurului cu fixator extern, urmată de fasciotomia minimă a ambelor coapse, constând ȋn efectuarea unor incizii de degajare minime, pentru diminuarea presiunii intra-compartimentale generate de musculatura strivită; ȋn acest moment al intervenției a trebuit urmată o linie de echilibru ȋntre tulburările de coagulare ȋn contextul politraumei, și mai ales trombocitemia, mai ales având ȋn vedere faptul că pacientul era heparinizat consecutiv leziunii vasculare inițale (leziunea de aortă), atitudinea terapeutică fiind așadar fundamental influențată de parametrii biochimici

- Impactul intervenției chirurgicale poate fi evaluat ca favorabil, ȋntrucât:

oLeucocitoza a diminuat post-operator la aproape jumătate față de valoarea preoperatorie (13.300 față de 26.000/mm³), semnificând faptul că intervenția a fost optim efectuată deoarece nu a accentuat SIRS pre-existent

oValoarea INR a scăzut, normalizându-se a doua zi post-operator, ceea ce dovedește faptul că, ȋn pofida sângerării intra-operatorii (datorată inciziilor pentru abordarea strivirii, și nu modalității de stabilizare), operația a avut un efect sistemic benefic

oAfectarea hepatică (secundară ȋn primul rând efectelor sistemice ale rabdomiolizei post-traumatice) a diminuat, cu scăderea valorilor GOT și GPT

Post-operator, se continuă tratamentul sistemic de susținere, ȋn următoarele 24 ore evoluția fiind favorabilă, cu scăderea valorii leucocitelor, menținerea constantă a valorii hemoglobinei, scăderea enzimelor de liză musculară. Ulterior, ȋnsă, pe data de 05.09.2016 se constată dublarea valorii leucocitelor, la 26400, ȋn contextul sindromului febril, ceea ce este interpretat ca existența unui factor care a acționat ca un trigger al inflamației sistemice; datorită acestui aspect se efectuează evaluare pluridisciplinară pentru depistarea cauzei și aceasta se realizează tot pe baza parametrilor biochimici, care arată că:

- Funcția renală nu este responsabilă de acest aspect (creatinina ȋn scădere-2.27mg/dl)

- Afectarea hepatică este ȋn curs de ameliorare (GOT a scăzut la 311 U/l, GPT la 978 U/l)

- Nu a apărut o tulburare de coagulare sistemică (deși trombocitele sunt ȋn continuare scăzute, INR este ȋn limite normale iar APTT este ȋn scădere, spre valoarea normală

Din aceste motive, se decide a se continua debridarea chirurgicală, ȋntrucât se apreciază că:

- Starea pacientului este ameliorată față de momentul intervenției inițiale, cu risc mai mic de sângerare față de momentul fasciotomiei minime inițiale

- Fracturile sunt stabilizate, deci nu mai constituie surse de sângerare, dar

- Există probabil leziuni musculare care ȋntrețin inflamația sistemica, și care, netratate, vor agrava statusul pacientului

Iată, așadar, faptul că markerii biochimici au atras atenția asupra apariției unei potențiale complicații ȋn evoluția pacientului (accentuarea SIRS), și, ȋn același timp, au sugerat cauza (prin excluderea altor leziuni). S-a reluat debridarea chirurgicală, de această dată, cu deschiderea lojelor musculare ale coapsei, unde s-a decelat edem global, cu numeroase zone musculare sfacelate, care au fost excizate, cu hemostază atentă și toaletă chimică repetată. După această intervenție, statusul pacientului necesita monitorizare din multiple puncte de vedere, corespunzător principalelor tipuri de potențiale complicații, și anume:

- Complicații respiratorii- pneumonie, ARDS, având ȋn vedere leziunea toracică inițială, cu hemotorax bilateral

- Accentuarea SIRS prin fenomenul de "second hit" prin dezechilibrarea unuia dintre organele afectate inițial sau ulterior, prin verigile fiziopatologice specifice politraumei

- Complicații septice și tulburări ale vindecării leziunilor membrelor inferioare

- Complicații trombe-embolice, datorită statusului pro-trombotic indus de: leziunea toracică inițială, leziunile scheletice multiple, descărcarea masivă de tromboplastină tisulară din țesuturile strivite

- Complicații toxice sistemice- insuficiență hepato-renală consecutivă rabdomiolizei, ȋn contextul sindromului de strivire

Din aceste considerente, s-a continuat monitorizarea clinică interdisciplinară și paraclinică complexă, evoluția principalilor parametri fiind reprezentată ȋn Tabelul 9.2 (a) si (b), și s-a adaptat tratamentul, tot prin aplicarea principilui de "Damage Control" la evoluția pacientului; astfel,

- În ceea ce privește leziunea pulmonară, aceasta a evoluat favorabil, astfel ȋncât la 6 zile de la internare pacientul a fost detubat, menținându-se drenajele pleurale bilaterale până in ziua a 17a de la internare

- În ceea ce privește leziunile musculare complexe, pe data de 06.09.2016 se montează sistem de aspirație cu presiune negativă la nivelul plăgilor coapsă bilateral, ce se ȋnlocuiește ulterior repetat la sala de operații.

- În data de 04.10.2016 se decide transferul pe secția de Ortopedie; pacientul este conștient, cooperant, orientat temporo-spațial, cu tegumente palide, discrete edeme ale membrelor la nivelul drenajelor aspirative ale membrelor inferioare, respiră spontan fără necesar de oxigen.

- În continuare se practică toalete chimice repetate ale plăgilor operatorii coapsă bilateral, 1/3 distală fața posterioară gamba dreaptă și escare calcaneene bilateral la sala de operații, cu evoluție lent favorabilă la nivelul plăgilor coapselor și vindecarea escarelor calcaneene.

152

Tabelul 9.2 (a)- Evolutia analizelor de laborator ( cazul 2)

Tabelul 9.2 (b)- Evolutia analizelor de laborator ( cazul 2)

Ulterior, evoluția locală și generală este lent favorabilă, până pe data de 01.11.2016, când pacientul prezintă dureri precordiale, motiv pentru care se efectueaza CT torace ce evidențiază trombembolism pulmonar și condensare pulmonară bazală stângă, ceea ce impune instituirea heparinoterapiei (funcție de valoarea APTT) și tratament antibiotic. O centralizare schematica a evoluției paraclinice a pacientului este reprezentată ȋn Tabelul 9..3

Tabelul 9.3- Evolutia parametrilor de laborator ai pacientului (cazul 2)

Având ȋn vedere semnificația lor ȋn contextul politraumei, o serie de markeri au fost analizați ȋn contextul acestui pacient. Primul parametru analizat, evoluția valorii leucocitelor, este reprezentată ȋn Figura 9.13

Figura 9.13- Evoluția valorii leucocitelor

Din analiza graficului valorilor leucocitelor reiese că, ȋn cazul acestui pacient, acestea au reprezentat un marker fidel al evoluției pacientului, după cum urmează:

- Scăderea valorilor după tratamentul tip Damage Control constând ȋn stabilizarea fracturilor demonstrează impactul acestui tratament asupra SIRS: atât fractura de femur (cu atât mai mult cu cât este bilateral), cât mai ales fractura instabilă de bazin, tip C, sunt leziuni cu potențial hemoragic major, deci triggeri ai inflamației sistemice; scăderea valorilor leucocitelor după oprirea sângerării prin stabilizarea fracturilor corespunde ghidurilor actuale care consideră fixarea acestor fracturi drept manevră de resuscitare

- Creșterea valorilor leucocitelor după constituirea sindromului de strivire demonstrează faptul că acesta a acționat ca un "second hit", prin activarea mediatorilor inflamației;

- Scăderea valorilor leucocitelor după luarea deciziei terapeutice de fasciotomie largă și debridare extensivă confirmă faptul că aceasta a fost salutară, ȋntrucât a fost luată ȋntr-un moment ȋn care organismul (spre deosebire de starea inițială) nu numai ca a fost capabil să suporte această intervenție, dar a perceput-o ca pe un gest terapeutic favorabil. Este necesar a fi subliniat că toate aceste intervenții s-au efectuat ȋn condițiile unei trombocitopenii marcate, și a heparinoterapiei instituite pentru leziunea aortică inițială; cu toate acestea, nu numai că nu s-a produs o sângerare fatală, ci, dimpotrivă: efectuarea prin fixare externă minim-invazivă a stabilizării fracturilor atât intervenția de stabilizare a fracturilor, efectuată mini-invaziv, a fost salutară.

- Scăderea ulterioară progresivă a leucocitelor reflectă diminuarea sindromului inflamator sistemic și corespunde evoluției favorabile locale și generale a pacientului, până pe data de 01.11.2016 când survine complicația trombo-embolică pulmonară, cu valoare de "second hit";

- Consecutiv acestui episod, leucocitele scad din nou,șsi se ia decizia continuării tratamentului leziunilor scheletice, astfel ȋncât pe data de 28.11.2016, după reevaluarea imagistică a leziunilor osoase de la nivelul bazinului și membrelor inferioare, se practică reluarea stabilizării fracturii diafizare femurale drepte cu fixator extern, ablația fixatorului extern de bazin și sutura defect musculocutanat plagi coapsa fața externă bilateral pe fire de așteptare; după aceste manopere terapeutice, leucocitele se mențin ȋn limite normale

- O nouă creștere a valorii leucocitelor se ȋnregistrează pe data de 09 dec, datorită unui episod diareic cu Clostriudium difficile ce se remite (cu negativarea toxinei) sub tratament, paralel cu scăderea valorilor leucocitelor, dar cu menținerea acestora la valori peste limitele normale, motiv pentru care se ia decizia de temporizare a stabilizării definitive a fracturilor de femur

O evoluție similară a avut-o și trombocitemia, care, conform Figurii 9.14 a constituit un marker eficient de monitorizare, predictivă și stabilire a tratamentului. Având ȋn vedere fenomenele descrise ȋn subcapitolul dedicat Coagulopatiei post-traumatice,

Evoluția valorilor Il-1 și Il-6 dovedesc aceeași tendință: de creștere atunci când ȋn evoluția pacientului intervine un potențial "second hit" și de scădere atunci când mecanismele de apărara ale organsimului compensează stimulii pro-inflamatori, (Figura 9.15).

Dezechilibrul sistemic este reflectat și de Anion Gap-ul decelat ȋn monitorizarea acestui caz (Figura 9.16), dar și de variațiile lactatului (Figura 9.17) care confirmă prezența unui sindrom inflamator prelungit, datorită severității traumei inițiale, dar la care este posibil să fi contribuit și faptul că stabilizarea leziunilor scheletice majore s-a realizat la peste 24 ore de la traumă.

Figura 9.14- Evoluția valorilor trombocitelor

Figura 9.15- Evoluția valorilor IL-1 și IL-6

Figura 9.16- Variațiile Anion Gap-ului

Figura 9.17- Variațiile lactatului seric

În evoluția acestui pacient, de menționat este faptul că toate aceste grafice demonstrează persistența unui sindrom inflamator, fapt ce a fost considerat de către echipa pluridisciplinară drept un indicator al unei faze catabolice prelungite, motiv pentru care s-a optat pentru temporizarea intervenției de stabilizare definitive DUPĂ remiterea sindromului inflamator; drept indicator pentru descrierea acestei etape evolutive au fost folosite reperele biochimice, demonstrând importanța acestora nu numai pentru monitorizarea pacientului, dar și pentru stabilirea tratamentului. Astfel, cu mare probabilitate, dacă stabilizarea definitivă s-ar fi efectuat ȋn plin sindrom inflamator, aceste intervenții ar fi acționat ca un "second hit", ȋnrăutățind semnificativ prognosticul pacientului

Mai mult decât atât, la acest pacient trebuie remarcat un alt aspect: deși pacientul a fost anticoagulat (curativ) pe toata perioada internării (recomandarea fiind efectuată datorită leziunii cardiace și motivând faptul că nu au fost luate ȋn discuție testele de coagulare), totuși valorile trombocitelor nu au fost influentate de adminsitrarea de lungă durata a heparinei, și, mai mult decât atât, chiar după conversia pe antivitamine K (după perioada inițială de tratament cu heparină, aceasta a fost conduita), acesta a dezvoltat o complicație tromboembolică majoră pulmonară; toate acestea dovedesc atât efectul asupra organismului, concordant cu severitatea traumatismului inițial, dar mai ales valoarea unei monitorizări corecte și a stabilirii etapelor terapeutice bazându-ne pe criterii obiective, aspect ȋn care markerii biochimici au un rol fundamental.

#### **Concluzii**

1. Întârzierea stabilizării fracturilor cu impact hemodinamic major duce la declanșarea tuturor mecanismelor patologice, astfel ȋncât intervenția se efectuează ȋn plin sindrom inflamator

2. Afectarea coagulării ȋn contextul politraumei poate avea forme diferite de manifestare - de la riscul crescut de sângerare datorită trombocitopeniei inițiale se poate ajunge la un status pro-trombotic, cu dezvoltarea inclusiv a emboliei pulmonare la distanță față de traumatism

3. Markerii biochimici pot ghida tratamentul, ȋn sensul efectuării intervențiilor după remiterea sindromului inflamator, pentru a evita fenomenul de «second hit»

165

#### **Caz 3. Markerii biochimici la un pacient politraumatizat indicând un "second-hit"**

Pacient ȋn vârstă de 24 ani, internat ȋn Spitalul Clinic de Urgență la 10 zile după ce a suferit un accident rutier (conducator al unei motociclete, a suferit o coliziune forntală cu un stâlp, la viteză mare); ȋn Spitalul Judetean cel mai apropiat s-a intervenit chirurgical ȋn urgență pentru:

- Ruptură de splină- s-a practicat splenectomie
- Ruptură de ficat s-a practicat hepatorafie
- Ruptură de arteră subclavie stângă- s-a practicat arterioplastie cu proteză vasculară

Ulterior, starea pacientului s-a deteriorat progresiv, cu evoluția spre anurie și ARDs, ulterior MSOF, motiv pentru care pacientul este transferat la Spitalul Clinic de Urgență.

Figura 9.18- Pacient politraumatizat, 10 zile post-traumatic, MSOF

Evaluarea inițială (clinică și paraclinică- de laborator si imagistică, inclusiv CT cerebral și toraco-abdomino-pelvin) a evidențiat:

- Pacient instabil hemodinamic (TAs= 80 mmHg), intubat, anuric (sub 200 ml/24 ore), cu cicatrice post-laparatomie și drenaj abdominal activ; tub de pleurostoma stânga activ (Figura 9.18)

- Membrul inferior drept imobilizat ȋn atelă pelvi-podală, parțial eficientă, cu plagă supra-rotuliană contuză, cu aspect de cicatrizare defectuoasă (Figura 9.19), din care se recoltează probe pentru examen bacteriologic; traumatism grav prin strivire cu fractură de diafiză femurală, AIS=4

 a b c Figura 9.19 – Fractură de femur drept (a); plagă contaminată suprapatelară (b, c)

- Membrul superior stâng hematom fosa claviculară stângă, plăgi multiple și leziuni superficiale prin strivire (Figura 9.20)
- TCC grav cu hemoragie cerebrală, edem cerebral difuz accentuat, cu fine sufuziuni hemoragice ponto-mezencefalice și lamă hemoragică pe cortul cerebelos, hematoame epicraniene voluminoase bilaterale. Fracturi ale piramidei nazale cu prezență de sânge ȋn celulele etmoidale și ȋn sinusurile paranazale.
- Fracturi costale bilateral cu hemopneumotorax bilateral, pentru care se montează și pleurostomie dr AIS=4; fracturi costale multiple bilaterale, cu infundare la nivelul hemitoracelui stâng postero-lateral. Condensări pulmonare declive bilaterale ce interesează lobii inferiori. Lobii superiori prezintă tulburări ventilatorii discrete. Lichid plerual drept de 4,5cm. Mediastin ușor lărgit, infiltrat.
- Contuzie hepatică. Coada pancreatică cu discret edem postcontuziv. Ușoară ȋngroșare a peretelui unghiului hepatic al colonului, cu infiltrație hematică perilezională, probabil post contuzivă
- Fractură tasare a corpului vertebral T5 și fisura apofizei articulare inferioare drepte T4, fără modificări de ax și fără fragmente deplasate ȋn canalul rahidian. De asemenea se constată fracturi de apofize spinoase C7 și T1.

Figura 9.20- Fractură humerus stâng- radiografie (a) și aspect clinic (b); abordul supraclavicular stâng (c)

a b c

Parametrii biologici la internare arată prezența următoarelor elemente patologice:

- SIRS: leucocitoza 19.400x1000/μL, trombocitopenia (69000/mm3), VSH 60mm/h
- anemie (7.2g% Hb),
- semne de insuficiență renală acută: creatinina 4.21 mg/dl, uree 84 mg/dl
- sindrom de strivire CK > 20000U/l, hiperkalemie 6.71 mmol/l

Datorită severității lezionale, s-a ȋnceput tratamentul ȋn urgență, având drept scop primar supraviețuirea pacientului, constând ȋn măsuri cu caracter interdisciplinar, incluzând:

- Compensarea hipoxiei și anemiei- administrarea de transfuzii imediat după internare
- Restabilirea funcției renale- pentru care s-a practicat dializa
- Susținerea funcțiilor vitale
- Stabilizarea fracturii de diafiză femurală, ȋntrucât, așa cum s-a aratat ȋn Partea Generală, la astfel de pacienți, aceasta este o manoperă resuscitativă, deci cu indicație absolută; având ȋn vedere caracteristicile pacientului, s-a ales o procedură de tip Damage Control, constând ȋn reducerea ȋnchisă sub control RxTV și stabilizarea cu Fixator Extern (Figura 9.21 a), ulterior, aceeași metodă a fost folosită și pentru fractura de humerus, din aceleași considerente legate de interacțiunea metodei de stabilizare cu perturbările sistemice post-traumatice; stabilizarea humerusului s-a efectuat ȋn ziua a 3a, ȋntrucât imobilizarea nu numai că nu era contentivă, dar risca să producă leziuni suplimentare la nivelul inciziei claviculare, precum și deschiderea secundară a fracturii; la acestea s-au adaugat și necesitatea asigurării unui nursing eficient al pacientului, care prezenta leziuni multiple, fiind ȋn același timp expus la toate complicațiile datorate imobilizării; este de remarcat că nu s-a produs o augmentare a sindromului inflamator după nici una dintre aceste intervenții, constantele biologice păstrându-se ȋn parametrii zilei anterioare, chiar cu:
- ușoară scădere a leucocitelor
- ușoară creștere a trombocitelor
- scăderea COT, GPT, K, CK

Se poate astfel afirma că intervențiile de stabilizare osoasă efectuate după principiul Damage Control și-au atins scopul, acela de diminuare a stimulilor nociceptivi și hemoragici fără a produce perturbăari semnificative asupra homeostaziei organismului .

Figura 9.21 – Damage Control ȋn stabilizarea fracturilor- femur (a) și humerus (b)

În cele ce urmează va fi prezentat acest caz nu din prisma intervențiilor propriu-zise, ci a corelației ȋntre markerii biochimici și evoluția pacientului. Astfel, ȋn Tabelul 9.4 sunt prezentate principalele constant biologice monitorizate, cu semnificație pentru tema aleasă.

De asemenea, ȋn vederea identificării mai facile a acestor corelații, au fost reprezentate grafic evoluția valorii leucocitelor (Figura 9.22) si a trombocitelor (Figura 9.23)

În primele zile, evoluția a fost dificilă, având ȋn vedere că pacientul a fost tratat ȋn spitalul nostru nu imediat post-traumatic, ci ȋn plin SIRS complicat cu MSOF. Concordant cu aceasta, s-a constatat că au existat inițial și valori crescute ale leucocitelor, transaminazelor, ureei, creatininei (insuficiență renală acuta), potasiului, CK simultan cu scăderea inițială a trombocitelor. Ulterior, datorită intervențiilor terapeutice eficiente, se constată atât evoluția spre normalizare a constantelor biologice, cât și ȋmbunătățirea statusului pacientului.

Fig 9.22 - Evoluția valorii leucocitelor

Astfel, ȋn primele zile, starea pacientului a fost stationar gravă, iar CTul efectuat ȋn ziua a 4a releva:

- minima lamă sangvină pe cortul cerebelos. Arie hipodensă ȋntinsă difuz delimitată, cu aspect ischemic la nivelul emisferului cerebelos stâng; hemosinus etmoido-maxilar și sfenoidal

- infiltrația difuză a peretelui toracal antero-lateral stâng, emfizem subcutanat moderat; acumulări lichidiene pleurale bilaterale cu grosime de 2-3 cm și condensări alveolare cu bronhogramă aerică la nivelul lobilor inferiori pulmonari

- minim edem postcontuziv la nivelul cozii pancreasului și o foarte fină lamă de lichid ȋn jurul acestuia

În ziua a 6 a se practică stabilizarea mandibulei – procedura s-a efectuat pe un abord extensiv, dată fiind leziunea complexă; din punct de vedere al răsunetului sistemic, se poate constata creșterea evidentă a leucocitelor, urmată de o pantă ascendentă până la valoarea maximă (ȋn timpul perioadei febrile), ȋn ziua a 14a, când se efectuează CT pentru reevaluare, care arată:

- Persistența leziunilor cerebrale

- Pleurezie dreapta cu grosime medie de 4,7 cm.

- Pleurezie stânga multiplu ȋnchistată, posibil infectată; pahipleurită stânga

- Modificări de contuzie pulmonară bilaterală

- Lamă de lichid pericardic cu grosimea maximă de 2,3 cm.

- Fractură cu minimă deplasare proces spinos C7, T1, T2, T3. Fractură cominutivă corp vertebral T5 fără deplasare de fragmente ȋn canalul rahidian. Fractură proces transvers T2 .

- pseudochist pancreatic.

- aspect de insuficiență renala acută- măriri de volum, parenchim ȋngroșat, cu nefrogramă palidă, cu absența diferențierii cortico-medulare.

Așa cum se poate observa ȋn figura anterioară, acesta este momentul care coincide cu maximul valorii leucocitelor, de aprox 45.000/mm3, dupa care, cu excepția unui croset ȋn ziua a 16a, numărul acestora ȋncepe să scadă. Coroborat cu această scădere, ȋn ziua a 19a, se observă o evoulție net pozitivă a leziunilor cerebrale și aspect staționar al leziunilor toracoabdominale:

- condensări pulmonare declive bilaterale, ce interesează lobii inferiori pulmonari

- lichid pleural bilateral, ȋn cantitate medie ȋn dreapta și mică ȋn stânga
- lichid pericardic cu grosimea de 1,2 cm.
- minimă cantitate de lichid peritoneal.
- rinichi mari cu parenchim gros, fără dilatație de căi excretorii.
- pseudochist pancreatic

Evoluția valorilor leucocitelor corelată cu acest eveniment pune un semn de ȋntrebare referitor la impactul sistemic al stabilizării mandibulei: creșterea leucocitelor, care a persistat fără să aibă o altă explicație, poate fi consecința intervenției chirurgicale ȋn sfera BMF, intervenție care a depășit posibilitățile de apărare ale organiosmului, acționând, așadar ca un "second hit" deoarece a fost triggerul reluării sindromului inflamator.

Aceeași evoluție au avut-o și trombocitele, concordant cu cea a pacientului; ințial, trombocitopenia a fost decelată ȋn contextul SIRS-ului, apoi valorile au crescut progresiv, depășind cu mult valorile normale, apărând trombocitoza; se constată că a existat un platou ȋn jurul zilei a 19a, concordant cu valorile leucocitelor, apoi valorile trombocitelor scad progresiv; trebuie menționat că secreția traheală a evidențiat un Acinetobacter baumanii, și că ȋntre zilele 9-21 pacientul a dezvoltat intermitent pusee febrile; hemocultura nu a evidențiat germeni, dar aceste aspecte trebuiesc descrise ȋntrucât au legătură cu evoluția ulterioară a pacientului.

Figura 9.23- Evoluția trombocitelor

După externare, pacientul a fost trimis ȋntr-un serviciu de recuperare, unde, după 3 săptămâni, dezvoltă un sindrom infecțios acut, cu tamponadă pericardică; a fost transferat urgent ȋntr-un serviciu de chirurgie cardio-vasculară, unde s-a practicat pericardiotomie; sindromul febril a persistat, asociat cu disfuncție respiratorie, motiv pentru care a fost transferat ȋnapoi ȋn spitalul nostru. Evaluarea clinică și imagistică a relevant pericardită septică, mediastinită, cu hemoculturi pozitive cu Stafilococ Meticilino-rezistent (MRSA); datorită instalării insuficienței respiratorii acute, s-a practicat toracotomie, pleurectomie stânga, pleurostomie dreapta, pericaridotomie, cu evauarea puroiului; atât ȋn pericard, cât și ȋn pleură identificându-se același germene, MRSA (aceeași tulpină, conform evaluării medicului specialist microbiolog) identic cu cel din hemocultură.

Evoluția a fost favorabilă, dar lentă; datorită persistenței sindromului inflamator, stabilizarea definitivă a fracturilor a fost amânată aprox 10 luni; la 4 luni de la fixarea centromedulară a femurului. La 4 luni după această operație, deci la aproape 1 an de la traumatism, survine o infecție respiratorie acută, interpretată drept comunitară, dar consecutiv căreia apare o supurație acută la nivelul femurului, necesitând extragerea materialului, asanarea chirurgicală și stabilizarea cu fixator extern până la vindecarea infecției; datorită osteitei, fixatorul a fost menținut ca metadă de stabilizare definitivă, iar vindecarea a fost mult ȋntârziată.

Faptul că germenul care a reprezentat agentul etiologic al supurației osoase a fost același, MRSA, realizează clar legătura ȋntre cele două fenomene septice, ridicând ȋntrebarea ȋn ce măsură sindromul inflamator prelungit a fost un factor de natură să indice susceptibilitatea crescută la sepsis.

Tabelul 9.4 – Evoluția parametrilor biohimici (a)

Tabelul 9.4 – Evoluția parametrilor biohimici (c)

Tabelul 9.4 – Evoluția parametrilor biohimici (d)

Tabelul 9.4 – Evoluția parametrilor biohimici (e)

Figura 9.24 - Evoluția comparativă a leucocitelor și trombocitelor

În ceea ce privește evoluția parametrilor biochimici, sunt interesante de urmărit nu numai valorile absolute, ci și cele relative; graficul de mai jos compară evoluția raportului

ȋntre valorea absolută a leucocitelor și a trombocitelor cu valoarea normală a acestor parametri; pentru valorile sub normal s-a facut raportul ȋntre acestea și valoarea minima a intervalului normal, iar pentru maxime, ȋntre valorea absolută a parametrului de analizat și

maximul valorii normale a acesteia. Din acest grafic se observă faptul că:

- ambii parametri (atât leucocitele, cât și trombocitele), au avut o evoluție paralelă cu cea clinică a pacientului, ceea ce reflectă contribuția sindromului inflamator la patogenia politraumei; valorile trombocitelor, inițial scăzute, cresc brutal și demonstrează evoluția coagulopatiei post-traumatice; de la trombocitopenia initială, valorile au crescut, depășind maxima, ceea ce trebuie corelat și cu evoluția septică ulterioară

- ambii parametri au avut valori crescute același interval lung de timp, dacă trombocitele s-au normalizat după aprox 5 săptămâni (la externare), leucocitele nu atinseseră nici atunci valorile normale, element care, de asemenea, poate fi pus ȋn legătură cu sepsisul ulterior

#### **Concluzii**

Acest caz ilustrează câteva elemente de bază:

- Tratamentul politraumei trebuie adaptat la momentul evolutiv al pacientului; odată instalate complicațiile sistemice, evoluția pacientului este mult mai dificilă; acest fapt poate fi explicat prin dezechilibrul creat ȋntre mecanismele pro și anti-inflamatorii, care necesită un interval mult mai mare de timp pentru echilibrare ȋn aceste circumstanțe

- Inducerea unui fenomen de tip "second hit" este obiectivată de parametrii biochimici, ce pot fi considerați astfel markeri sensibili nu doar ai evoluției pacientului, dar și ai eficienței manevrelor terapeutice. Acest caz poate constitui un exemplu de "second-hit', ȋn care sindromul inflamator a fost posibil re-inițiat de intervenția chirurgicală din sfera BMF; fără a exista recomandări clare, consensul ȋn acest moment este de a ierarhiza prioritățile și de a efectua intervențiile ȋn ordinea necesității lor: ȋntâi cele cu risc vital imediat, apoi cele cu indicație de urgență, și abia după stabilizarea pacientului, pe cele care se adresează altor leziuni.

Figura 9.25- Evoluția clinică reflectată de markerii biochimici

- În acest context se ridică ȋntrebarea dacă planning-ul terapeutic al acestui pacient ar fi putut fi ȋmbunătățit, astfel ȋncât să nu apară această reințiere a sindromului inflamator.
- Persistența timp ȋndelungat a valorilor anormale ale anumitor parametri specifici sindromului inflamator poate constitui o indicație pentru existența unui risc crescut de instalare a unor complicații, ceea ce are consecințe directe ȋn sensul monitorizării continue a pacientului până la remisiunea completă a sindromului inflamator.

# **Caz 4- Markeri biochimici la pacient la care markerii biochimici au impus tratamentul de tip Damage Control**

Pacient ȋn vârstă de 27 ani, este internat ȋn Spitalul Clinic de Urgență la 4 zile după un accident rutier (șofer); a fost inițial tratat ȋn spitalul teritorial, unde s-au efectuat «Life saving measures», și apoi laparotomie mediană pentru leziunile abdominale - rupturi multiple de mezenter și mezosigmoid și ruptură de perete sigmoidian pentru care s-a practicat laparotomie mediană, cura chirurgicală a leziunilor și drenaj peritoneal multiplu (Douglas, subhepatic și epigastru). S-au diagnosticat de asemenea traumatism toracic și cranio-cerebral și pacientul a fost menținut intubat și ventilat, cu suport circulator.

Datorită complexității leziunilor asociate și episoadelor intermitente de instabilitate hemodinamică, a fost transferat la Spitalul Clinic de Urgență București intubat, ventilat, cu drenaj abdominal( Figura 9.26). La internare primul obiectiv a fost decelarea potențialelor cauze de instabilitate hemodinamice, ȋntrucât leziunile viscerale abdominale erau stabilizate. În această situație, existau următoarele posibilități care să explice instabilitatea hemodinamică:

- Traumatismul cranian
- Traumatismul toracic
- Traumatismul de bazin

După evaluare interdisciplinară complexă și CT cerebral și toraco-abdomino-pelvin se pune următorul diagnostic de internare:

POLITRAUMATISM PRIN ACCIDENT RUTIER VECHI DE 5 ZILE. TRAUMATISM CRANIO-CEREBRAL MINOR NIVEL 0. TRAUMATISM TORACIC CU FRACTURI ARC COSTAL C5-C7 STG. HEMOTORAX MINIM BILATERAL. TRAUMATISM ABDOMINAL. STATUS POST HEMOPERITONEU PRIN RUPTURI MULTIPLE DE MEZENTER ȘI MEZOSIGMOID ȘI RUPTURI ALE PERETELUI SIGMOIDIAN (OPERAT 10.12.2015). FRACTURĂ COMPLEXĂ DE BAZIN - DISJUNCȚIE SACROILIACĂ DREAPTA. FRACTURĂ ARIPA SACRATĂ DREAPTA. DISJUNCȚIE PUBIANĂ. FRACTURĂ COTIL STÂNG. FRACTURĂ AMBE OASE ANTEBRAȚ STÂNG CU DEPLASARE.

Figura 9.26- Aspect clinic la internare

Evaluarea inițială prin CT toraco-abdomino-pelvin evidențiază:

- Disjuncție importantă articulație sacro-iliacă dreapta;

- Disjuncție importantă pubiană; fractură ram ischio-pubian drept, fără deplasare; fractură cominutivă cotil stâng;

- Fractură arc costal lateral C5 și C7 stânga.
- Lichid pleural bilateral cu grosime de până la 1,4 cm, predominant stâng.
- Condensări pulmonare bazal posterior bilateral.

În Figura 9.27 se observă prezența afectării pulmonare bilaterale, cu revărsat saguinolent realizând aspectul de hemotorax, precum și unul dintre tuburile de dren (abdominal superior).

#### Figura 9.27- Leziunile toraco-abdominale evidențiabile pe CT

În momentul sosirii la Spitalul Clinic de Urgență, pacientul este stabil hemodinamic și se menține ȋn acest mod; diagnosticul de politraumatism este pus pe baza prezenței leziunilor multiple dintre care cel puțin două au potențial vital (leziunile abdominale, cele toracice și de bazin); ȋn ceea ce privește traumatismul de bazin, manoperele de compresiune laterală și antero-posterioară, cât și evaluarea CT confirmă instabilitatea bazinului, ceea ce necesită tratament. (Figura 9.28 )

Figura 9.28 -Leiuznile pelvine (CT)

Având ȋn vedere faptul că pacientul este stabil hemodinamic, ȋn alegerea metodei de stabilizare a bazinului se poate ridica problema folosirii ETC. Evaluarea paraclinică, ȋnsă, evidențiază:

- Leucocite 19.800/mm3
- Trombocite PLT 363.000/mm3
- VSH 50 mm/h

- PCR 15 mg/L (val max 1 mg/L), deci un sindrom infalamator ȋn plină desfasurare.

De asemenea, se recolteaza probe pentru evaluarea IL, rezultatele fiind:

- IL-1: 6.5 pg/ml (valoare maximă 5 pg/ml)

- IL-6: 8.8 pg/ml (valoare maximă 5 pg/ml)

Aceste rezultate trebuiesc interpretate ȋn contextul ȋn care au trecut deja 5 zile de la traumatism, moment ȋn care, ȋn situația unei evoluții favorabile, valorile IL-1 ar fi trebuit să fi revenit la normal, iar valorile IL-6 să fie aproape normale ținând cont de faptul că, ȋn decursul unei evolutii fiziologice, sindromul inflamator se suprapune primelor 5 zile; ȋn situația acestui pacient, ȋnsă, aceste valori sunt crescute, dovedind faptul că ne aflăm ȋn plin sindrom inflamator.

În această situație s-a pus problema tipului de tratament ce trebuie ales pentru stabilizarea bazinului, având ȋn vedere că există o probabilitate foarte mare ca, ȋn contextul acestui sindrom inflamator să fie redeclanșate mecanisme inflamatorii cu o intensitate și mai mare dacă intervenția terapeutică depasea posibilitatile de reactie ale organismului; având ȋn vedere riscul de a produce un "second hit", s-a optat pentru Damage Control și s-a practicat stabilizarea bazinului cu fixator extern, obținându-se o reducere satisfăcătoare (Figura 9.29)

Figura 9.29- Compresiunea laterală (a) se soldează cu reducerea parțială a disjuncției sacro-iliace (b)

a b

Evoluția pacientului este staționară, din punct de vedere clinic fără modificări semnificative ȋn primele 5 zile de la internare; ulterior, pacientul devine subfebril timp de 2 zile, apoi afebril; dacă evoluția pacientului ar fi fost evaluată doar in funcție de datele clinice, nu existau elemente semnificative pentru a ghida tratamentul ȋntr-o direcție sau alta, mai ales că pacientul necesita și intervenția chirurgicală de stabilizare a antebrațului. Și ȋn această circumstanță monitorizarea biochimică obiectivă a fost cea care a direcționat tratamentul, și anume: evoluția principalelor teste inflamatorii (VSH, PCR, IL-1, IL-6) a evidențiat persistența unui sindrom inflamator cu aspect oarecum staționar, fără tendința la remisie, (Tabelul 9.5), ceea ce a impus o reevaluare multidisciplinară a pacientului. În acest context s-a efectuat și o reevaluare imagistică, CT-ul efectuat la 8 zile de la prima evaluare evidențiind:

- minimă pleurezie stânga, condensări declive pulmonare bilateral. Colonul prezintă perete ȋngroșat difuz, edematiat, cu grosime maximă de până la 12 mm, dar fără distensie de anse cu aspect ocluziv. În acest context s-a reevaluat:

- tratamentul antibiotic și s-a introdus o anitbioterapie cu spectru larg, având ȋn vedere riscul septic al ambelor leziuni decelate; evoluția testelor paraclinice (așa cum se observă ȋn Tabelul 9.5, a fost favorabilă, astfel ȋncât se constată o scădere progresivă a valorilor testelor inflamatorii. În ziua a 10a pacientul este detubat, ulterior evoluția clinică fiind favorabilă.

În ziua a 15a se constată o creștere a trombocitelor, dar fără corespondent clinic și fără a fi ȋnsoțită de alte modificări ale testelor inflamatorii; ȋn absența altor complicații locale sau generale, ȋn ziua a 22a, când se opinează că există o tendință evidentă la remisie a sindromului inflamator, se intervine chirurgical pentru fractura de ambe oase de antebraț; intervenția se efectuează cu anestezie axilara și, așa cum se observă din graficele de evoluție ale parametrilor studiați, impactul său asupra organismului a fost minim, având ȋn vedere că, așa cum este descris ȋn Figurile 9.30- 9.32, operația nu a fost urmată de creșteri semnificative ale PCR, trombocitelor sau interleukinelor. Creșterile au fost minore și s-au remis imediat, dovednind faptul că intervenția de osteosintează a antebrațului nu a acționat ca un "second hit".

Acest comportament al pacientului se datorează faptului că operația s-a efectuat ȋn plin proces de remisie a inflamației, fapt obiectivat de parametrii paraclinici; ȋn aceste condiții, reacția post-agresivă a fost minimă (așa cum este reflectată tot de parametrii biochimici) și a evoluat spre vindecare, ȋntrucât resursele de aparare ale organismului nu au fost afectate decât ȋntr-o măsură foarte mică. Ulterior, evoluția locală și generală a fost favorabilă, pacientul externându-se ȋn ziua a 31a de la internare.

186

Tabelul 9.5- Evoluția parametrilor biochimici ȋn cele mai importante etape evolutive (caz 4)

Figura 9.30- Evoluția valorilor trombocitelor (caz 4)

Figura 9.31 - Evoluția valorilor IL-1 și IL-6 (caz 4)

Figura 9.32- Evoluția valorilor PCR (Caz 4)

#### **Concluzii**

1. Analiza acestui caz evidențiază faptul că markerii biochimici au valoare de monitorizare uneori independent de evoluția clinică a pacientului, fapt deosebit de important ȋn special atunci când pacientul este intubat

2. Persistența unui sindrom inflamator peste intervalul de timp considerat fiziologic (ziua 5-6) ridică suspiciunea unei leziuni care nu este ȋncă abordată de măsurile terapeutice; ȋn această situație markerii biochimici «de alarmă» atrag atenția asupra necesității unei reevaluări interdisciplinare clinice ȋnsoțită de una paraclinică (de obicei imagistică) pentru a decela leziunea

3. În situația ȋn care markerii biochimici indică o evoluție favorabilă spre remisia fenomenelor inflamatorii, o intervenție chirurgicală poate fi efectuată cu precauțiile de rigoare pentru a nu reprezenta un «second hit»; dacă markerii nu au tendința la normalizare, orice gest terapeutic poate re-declanșa fenomenele patologice specifice politraumei

4. Markerii biochimici permit monitorizarea impactului intervenției chirurgicale, modificări minime și reverisbile semnificând o evoluție favorabilă

5. Prin caracterul lor obiectiv, măsurabil și repetitiv, ȋn acest caz, markerii biochimici au fost elementul esențial ȋn conducerea tratamentului ȋn sensul prevenirii complicațiilor și stabilirii momentului terapeutic pentru evitarea fenomenului de «second hit»

#### **10. CONCLUZII**

Prezenta lucrare reprezintă rezultatul unei cercetări având drept obiectiv una dintre problemele cu impact socio-economic major în medicina actuală: politraumatismele, asocieri lezionale cu mortalitate semnificativă și morbiditate ce influentează negativ și pe termen lung calitatea vieții, fenomen ce are implicații nu numai la scară individuală, dar și la scara întregii societăți: având în vedere faptul că impactul economic indirect al stării de sănătate a populației este estimat la câteva procente din PIB, Strategia Națională de Cercetare, Dezvoltare și Inovare 2014-2020, desemnează cercetarea și dezvoltarea experimentală drept priorități, ca având o contribuție esențială, ce influențează nu numai bunăstarea individuală și generală, ci și perspectivele economice ale societății.

Din aceste puncte de vedere, politraumatismele reprezintă un domeniu de larg interes pentru medicina modernă, ce mobilizează la ora actuala atât cercetarea fundamentală cât și pe cea clinică, în efortul comun interdisciplinar de a crește supraviețuirea pacienților și de a reduce numărul complicațiilor și sechelelor. Prezenta cercetare ilustrează interdisciplinaritatea abordării terapeutice a politraumei, completând aspectele din domeniul biochimiei cu cele din domeniul anestezie-terapie intensivă și ortopedie-traumatologie.

*Scopul* prezentei cercetări științifice a fost acela de a integra corelațiile biochimice în algoritmul de tratament al politraumatizaților cu fracturi pentru scăderea mortalității și incidenței complicațiilor. În acest sens, **obiectivele** concrete pe care prezenta cercetare științifică și le-a propus și le-a îndeplinit, au fost:

1. Definirea profilului biochimic al politraumatizatului, constând în identificarea parametrilor biochimici absolut obligatorii pentru monitorizarea eficientă a pacientului, și

2. Identificarea unor markeri biochimici cu valoare terapeutică, ca fiind acei compuși ce pot indica momentul în care pacientul politraumatizat este apt pentru o anumită etapă de tratament și tipul de tratament aplicabil în acel moment, pentru care beneficiile sunt mai mari decât riscurile

Astfel, pornind de la stadiul cunoașterii actuale, prezenta cercetare a abordat profilul biochimic al politraumatizatului pornind de la fiziopatologia specifică, constând în aspectele particulare ale *Reacției Sistemice Post-Agresive (RSPA)*, care, la pacienții politraumatizati, este generată de leziuni asociate care își potențează reciproc efectele. Trauma inițială, denumită generic "First hit" induce o reacție inflamatorie exacerbată precoce, termenul consacrat fiind SIRS (Systemic Inflammatory Response Syndrome), de persistența căreia sunt legate cele mai importante complicații ale politraumei: cele septice și cele organice, ce pot duce la epuizarea sistemică prin MSOF și deces. Profilul biochimic al politraumatizatului este conturat de acei mediatori care reflectă atât intensitatea SIRS, cât și a fenomenului opus, CARS, între cele doua neexistând o demarcație foarte clară din punct de vedere temporal ȋntrucât ele nu se succed, ci coexistă, și raportul dintre ele variază, fiind de obicei complementar:

- Mediatori ce reprezintă markeri ai răspunsului sistemic pro-inflamator
- Mediatori ce reprezintă markeri ai CARS

Astfel, studiile efectuate în cadrul prezentei cercetări au identificat: PCR, VSH, leucocitele, trombocitele, lactatul, IL-1 și IL-6 drept parametri biochimici ai căror variație este sugestivă pentru evoluția pacienților, în sensul că persistența valorilor ridicate indică cu mare probabilitate instalarea unei complicații sistemice. În această situație, acești parametri necesită corelare cu semnele clinice patognomonice: tahicardie, cu ritm >90/ min, tahipnee, cu alură respiratorie (AR)> 20 min, hiperventilație cu diminuarea presiunii parțiale arteriale a CO2 (PaCO2) sub 32 mmHG, hipotermie (<35 grd C) sau hipertermie >38 grd C), la care se adaugă leucocitoză >12.000/mm3 sau leucopenie < 4000/mm3, sau granulocite neutrofile (forma tânără) ≥10%, obținându-se profilul clinico-biochimic al SIRS.

Un alt element fiziopatologic în cadrul politraumei este coagulopatia post-traumatică, care nu a fost abordată în mod special în aceasta cercetare, dar studiile efectuate pe lotul de pacienți au arătat faptul că variațiile valorilor fibrinogenului și trombocitelor reprezintă markeri biochimici eficienți pentru monitorizarea pacienților.

Post-traumatic se produce o alterare a echilibrului fluido-coagulant, cu atât mai evidentă ȋn cazul politraumatismelor, cu cât severitatea leziunilor este mai mare; alterarea mecanismelor fiziologice ale coagulării, afectarea funcțiilor celulelor implicate ȋn hemostază, ȋn special plachetele, fenomenele inflamatorii și hiperfibrinoliza sunt verigile esențiale prin care apare această coagulopatie post-traumatică, existentă anterior oricărei măsuri de resuscitare; profilul acestei coagulopatii poate evolua de la anti-coagulant (până la a pune ȋn pericol viața pacientului prin sângerare) la pro-coagulant (generând un status trombo-embolic ce poate fi la rândul său, fatal), element deosebit de important a fi monitorizat întrucât echilibrul între sângerare și tromboza este dificil de păstrat în cazul politraumei.

Tratamentul politraumatismului se bazează în prima etapă pe ideea primordială a supraviețuirii pacientului, motiv pentru care sunt aplicate principiile ATLS – sunt tratate leziunile cu potențial vital imediat, apoi echipa pluridisciplinară se adresează leziunilor care necesită tratament de urgență; în această categorie se ȋncadrează și fracturile cu impact hemodinamic major, cum sunt fracturile diafizei femurale și în special cele ale inelului pelvin. Acestea trebuiesc stabilizate în urgență întrucât sângerarea care le însoțește afectează hemodinamica pacientului, la care se adaugă riscul trombo-emboligen major. Avănd în vedere că politraumatismul se caracterizează prin asocieri lezionale multiple, o cerință esențială este abordarea tuturor leziunilor, ceea ce impune activitatea unei echipe interdisciplinare antrenate care sa aibă o viziune integrativă asupra pacientului, întrucât rolul primordial al acestei echipe este în primul rând să asigure supraviețuirea unui pacient cu dezechilibre multiple si severe.

Tratamentul politraumei este condiționat și de un alt fenomen, numit «second hit», ce poate fi caracterizat drept exacerbarea tuturor fenomenelor patologice consecutiv intervenției unui factor endogen sau exogen în contextul unui dezechilibru, reprezentat în primul rând de un sindrom inflamator sistemic. Din acest punct de vedere, rolul echipei pluridisciplinare este de a evalua în permanență pacientul și de a stabili în fiecare moment tratamentul adecvat astfel încât intervenția terapeutică să nu reprezinte un «second hit».

În realizarea acestui deziderat este absolut necesar ca deciziile să fie luate pe baza unor parametri obiectivi, care să fie comparabili și să poată fi urmăriți în evoluție, și care să reflecte starea pacientului; din acest punct de vedere, există puține elemente clinice cu caracter de obiectivitate, și acestea s-au dovedit a nu fi eficiente în ghidarea tratamentului sau în predicția apariției unor complicații. Din aceste considerente, prezenta cercetare doctorală a analizat o categorie de parametri care îndeplinesc criteriile menționate anterior, și anume parametrii biochimici, care pot cuantifica nu numai impactul leziunilor inițiale, dar și pe cel al gesturilor terapeutice prin prisma capacității lor de a reflecta intensitatea inflamației și a celorlalte fenomene patologice din politraumă, întrucât acestea se desfasoară la nivel celular, prin intermediul unor mediatori.

Ideea prezentei teme de cercetare doctorală, reprezentând **contribuția personală**, este de a utiliza acești markeri nu numai în scop diagnostic, așa cum este uzual, ci de a îi folosi drept instrumente care să permită realizarea unei predicții evolutive și mai ales de a îi folosi pentru a ghida tratamentul politraumei. În acest scop, în cadrul prezentei cercetări au fost realizate, respectând normele de Etică Medicală, studii pe loturi de pacienți tratați într-un Centru de Traumă de Nivel 1 (Spitalul Clinic de Urgență București), ale căror rezultate au fost prelucrate statistic, vizând profilul biochimic al politraumatizaților cu fracturi de femur și de bazin, obținându-se *rezultate care au răspuns în întregime ipotezelor de cercetare formulate.*

Aceste studii au identificat valoarea lactatului la internare și la 24 ore ca factor de predicție pentru mortalitate la politraumele cu fracturi de bazin și de femur, ceea ce presupune aplicarea protocolului de maximă gravitate pacienților care au valori de alarmă, având în vedere potențialul evolutiv, chiar în situația în care evaluarea inițială nu evidenția leziuni de severitate maximă, ceea ce cu certitudine va duce la scăderea mortalității în astfel de cazuri. De asemenea, aceste studii au evidențiat valoarea predictivă pentru dezvoltarea complicațiilor a valorilor persistent crescute ale PCR si IL-6 la distanță față de momentul traumei, ceea ce este deosebit de important pentru a ghida echipa pluridisciplinară spre o reevaluare atentă a pacientului și a lua măsurile necesare anterior instalării unor complicații altfel nedecelabile în acel moment.

Cea mai importantă **contribuție personală** constă în *evidențierea unor corelații cu valoare terapeutică*, în sensul că, în loturile studiate, prezenta cercetare doctorală a evidențiat faptul că markerii biochimici pot fi utilizați pentru scăderea ratei complicațiilor generale și a ratei de deces la politraumatizații instabili hemodinamici prin alegerea momentului efectuării intervenției de stabilizare definitivă într-un interval de siguranță pentru pacient. Deși acest studiu este monocentric, caracterul prospectiv și durata sa oferă valoare datelor verificate statistic, ce au indicat faptul că ideea efectuării intervențiilor majore sub ghidajul markerilor biochimici poate fi introdusă ȋn ghidurile terapeutice ca masură ce poate diminua morbiditatea și mortalitatea acestor pacienți extrem de fragili.

Astfel, PCR și IL-6 au prezentat praguri (diferite ca valori pentru femur și bazin), care pot fi considerate niveluri de siguranță, după cum urmează: este recomandată efectuarea intervenției chirurgicale de stabilizare definitivă după ce valorile PCR și IL-6 au scăzut sub aceste valori, ceea ce poate diminua riscul apariției complicațiilor sistemice: ARDS, MSOF, deces. Studiile efectuate în cursul prezentei cercetări au arătat și fenomenul invers, și anume incidența crescută a acestor complicații în cazul în care intervențiile se efectuează la valori ale PCR și IL-6 mai mari decât valoarea prag, cu consecințe nefaste asupra pacientului.

Rezultatele prezentei cercetări doctorale au o și o serie de **avantaje economice**, decelabile la nivel individual, al unităților sanitare și al societății; la nivel individual, rezultatul aplicării acestor rezultate în practica curentă va fi scăderea mortalității și o reinserție socio-profesională precoce, de maximă importanță pentru pacient și familia sa. La nivelul unităților sanitare, concluziile prezentei cercetări doctorale vor permite nu numai diminuarea plajei investigațiilor (și a cheltuielilor subsecvente) în sensul celor cu predictivitate, specificitate si sensitivitate, dar în primul rând scăderea morbidității, a incidenței complicațiilor și a duratei de spitalizare (și deci a cheltuielilor subsecvente) și scăderea gradului de încărcare a serviciilor sanitare. La nivelul societății, având în vedere faptul că cei afectați sunt persoane tinere, active socio-profesional, avantajul va fi atât material ( prin scăderea numărului de persoane nevalide de muncă și a tot ceea ce rezultă din acest aspect) dar, în primul rând va consta în *creșterea calității vieții* prin îmbunătățirea evoluției pacienților și vindecarea optimă a acestora. **Costurile** necesare pentru ca individul, serviciile medicale și societatea să beneficieze la scară largă de rezultatele preconizate de aceste studii sunt reprezentate pe de o parte de cele necesare dotării laboratoarelor în Centrele de Trauma unde se tratează astfel de pacienți cu aparatură și consumabilele necesare pentru aceste dozări, dar în primul rând de costurile corespunzătoare finanțării în continuare a cercetărilor care să se finalizeze cu introducerea acestor rezultate, sub forma de recomandări, în ghidurile de tratament.

Analizând aspectele constatate în cursul prezentei cercetari doctorale, există o serie de aspecte care necesită continuarea cercetării în câteva direcții , și anume : analiza detaliată a fiecărui tip de complicație și identificarea unor markeri specifici, în scopul conducerii tratamentului cu precizie în direcția în care există riscuri potențiale ; efectuarea de studii prospective multicentrice în vederea stabilirii valorilor-prag pentru anumiți parametri biochimici care să poată fi introduși drept criterii în ghidurile de tratament ; extinderea cercetării asupra markerilor biochimici și în domeniul chirurgiei generale, neurchirurgiei, cu aceleași coordonate ca în ortopedie, având în vedere pluralitatea leziunilor din politraumă ; și, nu în ultimul rând, întărirea componentei educaționale, în sensul creării și antrenării echipelor de politraumă apte să reacționeze prompt și bazat pe criterii obiective în tratamentul acestor pacienți.

Însăși această cercetare doctorală reprezintă expresia abordării pluridisciplinare a politraumatismelor, concordant caracteristicilor lor fiziopatologice, dovedind importanța cercetării fundamentale în practica medicala curentă într-un domeniu de mare interes pentru medicina modernă. Caracteristicile epidemiologice ale traumatologiei actuale, severitatea leziunilor, mortalitatea care se menține crescută, aspectul invalidant al sechelelor, toate acestea fac din politraumă un subiect de mare interes pentru medicină și societate, în general.

Din aceste puncte de vedere, lucrarea abordează cazuistica unei unități cu experiență unanim recunoscută în domeniu, Spitalul Clinic de Urgență București, și încearcă să completeze un deficit reprezentat de carențele cu care se confruntă la ora actuală algoritmele de diagnostic și tratament ȋn politraumatismele cu fracturi referitor la tipul de tratament ȋn urgență și stadializarea tratamentului ulterior.

Prezenta cercetare își propune ca finalitate practică includerea rezultatelor studiilor efectuate într-un algoritm de diagnostic și tratament aplicabil tuturor serviciilor de traumatologie din țara noastră, care să includă principalele criterii ȋn funcție de care se structurează etapele de evaluare clinică și paraclinică și tipurile de tratament aplicabil ȋn fiecare dintre etapele evolutive la politraumatizatul cu fracturi. Modul în care o parte din rezultatele de etapă ale acestei cercetări au fost primite în cadrul unor manifestări științifice ale Societăților Române de Anestezie-Terapie Intensivă și Ortopedie-Traumatologie, dar și ale Societății Europene de Chirurgie de Urgență și Trauma, constituie o premisă favorabilă pentru realizarea acestei finalități.

Așadar, demonstrând că parametrii biochimici analizați pot fi *corelați cu evoluția*  pacientului politraumatizat, astfel ȋncât ei pot fi utilizați ca sisteme de monitorizare, și că, mai mult decât atât, există o serie de markeri biochimici care pot fi folosiți pentru a *conduce tratamentul* politraumatizatului, prezenta cercetare doctorală răspunde unei necesități acute actuale și reprezintă o contribuție la efortul medicinii moderne de a ȋmbunătăți supraviețuirea și calitatea vieții pacienților politraumatizați, confirmă necesitatea abordării interdisciplinare a patologiei, și demonstrează din nou importanța cercetării fundamentale ȋn ȋmbunătățirea algoritmelor terapeutice.

## **LISTA ABREVIERILOR**

LTH cells=Limfocitele T helper

- MSOF = Multiple System Organ Failure
- MOF = Multiple Organ Failure
- MSOD= Multiple System Organ Disfunction
- NISS=The New Injury Severity Score
- MMF= Macrophage Migratory Factor
- NAF=Neutrophil Activating Peptide
- PAP=Pulmonary Arterial Pressure
- PaCO2=Presiunea partiala arteriala a CO2
- PCR= Proteina C Reactiva
- PCT = Procalcitonina
- PG= Prostaglandina
- PT= Timpul de Protrombina
- PIP=Peak Inspiratory Pressure
- PLA A2= Fosfolipaza A2
- PMNN= Polimorfonucleare neutrofile
- POH = Persistent Occult Hypoperfusion
- ROC =**R**eceiver **O**perating **C**haracteristics
- RSPA= Reactia Sistemica Post Agresiva
- SIRS= Systemic Inflammatory Response Syndrome
- RTS= Revised Trauma Score
- TGF-β= Transforming Growth Factor β
- TNFα =Tumoral Necrosis Factor α
- TAC = Trauma Associated Coagulopathy
- TM= Trombomodulina
- tPA=Activatorul tisular al plasminogenului
- TRISS=Trauma and Injury Severity Score
- TXA 2 =Tromboxan A2
- UFH= UnFractioned Heparine
- 5LO = 5 Lipo-oxigenaza

#### 