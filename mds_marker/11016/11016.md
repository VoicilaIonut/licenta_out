**ACADEMIA DE STUDII ECONOMICE DIN BUCUREŞTI** ROMAN MIHAI-DANIEL 2018.10.10 16:07

Şcoala doctorală de Cibernetică şi Statistică Economică

# **TEZĂ DE DOCTORAT**

### Prezentată şi susţinută public de către autor: **RALUCA-MARIA A. BĂLĂ**

### Titlul tezei de doctorat: ANALIZA CONSUMULUI PRIVAT DIN ROMÂNIA ŞI INFLUENŢA ASUPRA BUNĂSTĂRII ECONOMICE

Conducător de doctorat: Prof. univ. dr. CONSTANTIN MITRUŢ

Comisia de susţinere a tezei de doctorat:

Bucureşti, septembrie 2018

# **ACADEMIA DE STUDII ECONOMICE DIN BUCUREŞTI Consiliul pentru Studii Universitare de Doctorat Şcoala Doctorală de Cibernetică şi Statistică Economică**

## **ANALIZA CONSUMULUI PRIVAT DIN ROMÂNIA ŞI INFLUENŢA ASUPRA BUNĂSTĂRII ECONOMICE**

Raluca-Maria Bălă

Conducător de doctorat: Prof. univ. dr. Constantin Mitruţ

**Bucureşti, 2018**

### **SINTEZA LUCRĂRII**

Tema aleasă pentru lucrarea de doctorat abordează analiza consumului privat (consumul populaţiei) şi influenţa acestuia asupra bunăstării economice, reprezentând agregatul macroeconomic cu cea mai mare pondere în Produsul Intern Brut (PIB).

Analiza statistică a consumului privat a urmărit o abordare complexă asupra acestui indicator macroeconomic, aplicând atât metode şi modele statistico-econometrice din teoria economică clasică cât şi tehnici şi modele mai recente în vederea cuantificării influenţei şi contribuţiei indicatorilor economici şi de asemenea de a valida sau infirma ipotezele cercetării în conformitate cu schimbările prin care economia României a trecut în ultimii 25 de ani.

Obiectivele lucrării de doctorat au fost definite de ipotezele cercetării şi au urmărit mai multe direcţii de analiză a consumului privat considerând schimbările prin care România a trecut de la căderea regimului comunist spre economia de piaţă, influenţa schimbărilor din regimul politic, aderarea la Uniunea Europeană, criza financiară şi economică şi redresarea economică din ultimii ani.

Lucrarea de faţă realizată în cadrul perioadei de cercetare doctorală propune câteva răspunsuri la unele probleme şi direcţii de dezvoltare economică ale consumului privat şi bunăstării economice din România, din ultimele două decenii post Revoluţie. Printre acestea se găsesc:

1. Evoluţia volumului şi structura consumului populaţiei din România.

2. Care sunt asemănările şi diferenţele comportamentului de consum al populaţiei din România comparativ cu celelalte state membre UE.

3. Veridicitatea (din punct de vedere al datelor cunoscute) modelelor de consum clasice formulate de Keynes şi Friedman în cazul României şi în ce măsură acestea se validează în perioada analizată.

4. Veridicitatea ipotezei modelului de tip "mers aleator" ("random walk") a lui Robert Hall în cazul consumului privat din România.

5. Existenţa unei relaţii pe termen lung între PIB şi consumul populaţiei din România, precum şi definirea acesteia.

6. Influenţa migraţiei asupra consumului privat din România luând în considerare fenomenul migraţionist în creştere din România mai ales după accederea în UE.

7. Existenţa şi cuantificarea unei relaţii de cointegrare între efectele economice ale migraţiei sub forma remitenţelor şi consumul populaţiei din România.

8. În ce măsură este posibilă introducerea unui indicator pentru cuantificarea bunăstării economice bazat pe consumul populaţiei din România.

Pentru a răspunde la aceste întrebări s-au formulat şi testat ipoteze statistice validate prin metode specifice econometriei descrise în cele opt capitole ale lucrării de doctorat. Ele s-au bazat pe formule aparţinând unor cercetători de renume la nivel internaţional, precum şi pe baze de date aflate la dispoziţie la nivel global (WorldBank), european (Eurostat) sau naţional (INSSE). Rezultatele au evidenţiat clar posibilitatea obţinerii unor răspunsuri, chiar dacă uneori parţiale, la problemele abordate în cele opt capitole ale lucrării. Unele limitări ale rezultatelor pot fi date şi de lungimea seriilor analizate. Din acest motiv sunt propuse în final şi dezvoltări ulterioare ale metodelor de cercetare abordate pe serii mai lungi, care să valideze mai bine ipotezele de lucru.

Cercetarea s-a bazat şi pe mai multe lucrări originale publicate în timpul perioadei de cercetare doctorală, lucrări citate la unele capitole şi aflate în bibliografie.

Discuţia asupra introducerii unui nou indicator pentru cuantificarea monetară a bunăstării economice bazat pe consumul populaţiei constituie o abordare cu totul nouă pentru România şi poate constitui o legătură nedescifrată încă în totalitate între bunăstarea materială şi nivelul economic al unei populaţii.

### **SUMMARY**

The topic chosen for the doctoral thesis addresses the analysis of private consumption (consumption of the population) and its influence on the economic welfare, representing the macroeconomic agreggate with the highest share in Gross Domestic Product (GDP).

The statistical analysis of private consumption follows a complex approach of this macroeconomic indicator, applying both statistic and econometric methods and models of classical economic theory and the latest techniques and models to assess the influence and contribution of economic indicators, and also to validate or to invalidate the hypotheses of research in line with the changes through which the Romanian economy has passed over the past 25 years.

The objectives of the doctoral thesis were defined by the research hypotheses and followed several directions of analysis of the private consumption, considering the changes that Romania has passed since the fall of the communist regime towards the market economy, the influence of the changes in the political regime, the accession to the European Union, the financial and economic crisis and the economic recovery in the recent years.

The present research work done during the doctoral stage proposes some answers to some problems and directions of economic development of private consumption and economic welfare in Romania during the last two decades after the Revolution. These include:

1. The evolution of volume and structure of population consumption in Romania.

2. What are the similarities and differences in the consumption behavior of the Romanian population compared to the other EU Member States.

3. The actuality (from the available data point of view) of Keynes and Friedman's classic consumption models for the case of Romania and to what extent they validate during the analyzed period.

4. The actuality of Robert Hall's "random walk" model for private consumption in Romania.

5. The existence of a long-term relationship between GDP and the consumption of the Romanian population, as well as its determination.

6. The influence of migration on private consumption in Romania taking into account the increasing migration phenomenon in Romania, especially after the accession to the EU.

7. The existence and quantification of a cointegration relationship between the economic effects of migration in the form of remittances and the consumption of the Romanian population.

8. To what extent is it possible to introduce an indicator for the quantification of economic welfare based on population consumption in Romania.

In order to answer these questions, there were stated and tested statistical hypotheses, validated by the econometric methods described in the eight chapters of the doctoral thesis. These relied on formulas from internationally renowned researchers as well as on databases available globally (WorldBank), at European level (Eurostat) or national level (INSSE). The results have clearly highlighted the possibility of getting answers, even if sometimes partial, to the issues addressed in the eight chapters of the thesis. Some limitations of the results can also be given by the length of the series analyzed. For this reason, further developments of the research methods performed on longer series are proposed, which better validate the working hypotheses.

The research has also focused on several original papers published during the doctoral research period, papers cited in some chapters and found within the references.

The discussion on the introduction of a new indicator for the monetary quantification of economic welfare based on the consumption of the population presented in last chapter is an entirely new approach for Romania and may constitute an undeciphered relationship between the material welfare and the economic level of a population.

### **Mulţumiri**

În primul rând vreau să mulţumesc familiei mele şi în special tatălui meu Andrei Bălă, bunicului meu Constantin Bălă, prietenului Constantin Gătin şi domnului Prof. univ. dr. Isaic-Maniu Alexandru pentru influenţa pe care au avut-o în decizia mea de a urma acest program de doctorat.

De asemenea vreau să adresez mulţumiri speciale coordonatorului meu ştiinţific, domnului Prof. univ. dr. Constantin Mitruţ pentru acceptul de a-mi fi conducător al tezei de doctorat, pentru susţinerea, răbdarea şi înţelegerea pe care mi-a oferit-o de-a lungul anilor de doctorat.

Nu în ultimul rând aş vrea să mulţumesc comisiei de îndrumare pentru sprijinul acordat în timpul stagiului doctoral şi tuturor profesorilor din Academia de Studii Economice cu care am lucrat şi interacţionat în timpul anilor de doctorat, fie prin oportunitatea de a susţine ca student doctorand orele de seminar pentru cursurile dânşilor, fie prin discuţiile din timpul diseminării rezultatelor cercetării doctorale la cursuri şi conferinţe.

## **CUPRINS**

### **INTRODUCERE**

### **CAPITOLUL 1. Analiza evoluţiei structurii consumului privat din România**

## **CAPITOLUL 2. Analiza comparativă a comportamentului de consum în România şi Uniunea Europeană**

## **CAPITOLUL 3. Analiza comparativă a modelelor de consum clasice propuse de Keynes şi Friedman în cazul României**

## **CAPITOLUL 4. Testarea ipotezei modelului de tip "mers aleator" ("random walk") a lui Robert Hall în cazul consumului privat din România**

## **CAPITOLUL 5. Analiza relaţiei pe termen lung dintre PIB şi consumul privat din România prin analiza de cointegrare**

## **CAPITOLUL 6. Analiza influenţei fenomenului de migraţie asupra consumului privat în Europa**

## **CAPITOLUL 7. Analiza relaţiei pe termen lung între efectele emigraţiei şi consumul privat din România prin analiza de cointegrare**

## **CAPITOLUL 8. O propunere de evaluare a bunăstării economice din România prin ajustarea consumului privat**

### **CONCLUZII ŞI DIRECŢII VIITOARE DE CERCETARE**

### **REFERINŢE BIBLIOGRAFICE**

### **ANEXE**

**Lista abrevierilor şi acronimelor folosite în lucrare** 

### **Lista tabelelor din lucrare**

**Lista figurilor şi a graficelor din lucrare** 

### **INTRODUCERE**

Tema aleasă pentru lucrarea de doctorat abordează analiza consumului privat (consumul populaţiei) şi influenţa acestuia asupra bunăstării economice, reprezentând agregatul macroeconomic cu cea mai mare pondere în Produsul Intern Brut (PIB).

Motivaţia care a stat la baza alegerii subiectului tezei de doctorat a venit în mod natural ca o dorinţă de continuare a cercetării realizate prin lucrarea de disertaţie "Limite ale agregatelor macro în caracterizarea bunăstării sociale. Studiu de caz - România" coordonată de Dl. Prof. Univ. Dr. Alexandru Isaic-Maniu şi totodată ţinând cont de importanţa consumului privat în susţinerea economiei, redresarea acesteia pe timp de criză şi mai mult, asupra bunăstării economice sau materiale a populaţiei, în lipsa căreia indivizii nu pot dobândi bunăstarea socială, fericirea sau împlinirea în contextul ordinii economice a lumii de astăzi.

Analiza statistică a consumului privat a urmărit o abordare complexă asupra acestui indicator macroeconomic, aplicând atât metode şi modele statistico-econometrice din teoria economică clasică cât şi tehnici şi modele mai recente în vederea cuantificării influenţei şi contribuţiei indicatorilor economici şi de asemenea de a valida sau infirma ipotezele cercetării în conformitate cu schimbările prin care economia României a trecut în ultimii 25 de ani.

Obiectivele lucrării de doctorat au fost definite de ipotezele cercetării şi au urmărit mai multe direcţii de analiză a consumului privat considerând schimbările prin care România a trecut de la căderea regimului comunist spre economia de piaţă, influenţa schimbărilor din regimul politic, aderarea la Uniunea Europeană, criza financiară şi economică şi redresarea economică din ultimii ani.

În acest sens prin cercetarea doctorală am încercat să găsesc răspunsuri la următoarele întrebări: cum a evoluat volumul şi structura consumului populaţiei din România? Care sunt asemănările şi diferenţele comportamentului de consum al populaţiei din România comparativ cu celelalte state membre ale UE? Mai sunt actuale din punct de vedere empiric modelele de consum clasice formulate de Keynes şi Friedman în cazul României şi în ce măsură acestea se validează în perioada analizată? În ce măsură consumul populaţiei din România este reprezentat de un proces autoregresiv şi care este ordinul decalajului acestuia? Există o relaţie pe termen lung între PIB şi consumul populaţiei din România? Care este influenţa migraţiei asupra consumului privat din România luând în considerare fenomenul migraţionist în creştere din România mai ales după accederea în UE? Există o relaţie de cointegrare între efectele economice ale migraţiei sub forma remitenţelor şi consumul populaţiei din România? Este posibilă introducerea unui indicator pentru cuantificarea monetară a bunăstării economice bazat pe consumul populaţiei din România?

Pentru a răspunde la aceste întrebări s-au formulat şi testat ipoteze statistice validate prin metode specifice econometriei descrise în cele opt capitole ale lucrării de doctorat.

Capitolul 1. urmăreşte analiza evoluţiei volumului şi structurii consumului privat din România în ultimii douăzeci de ani surprinzând trei perioade principale care au influenţat compoziţia bunăstării economice a cetăţenilor români: perioada de tranziţie spre economia de piaţă după căderea regimului comunist, perioada stabilizării economice şi a creşterii susţinute şi cea a perioadei de criză economică şi financiară. Analiza evidenţiază modificările structurii consumului privat în cele trei faze principale surprinse în economia românească şi prezintă influenţa acestor schimbări asupra bunăstării economice a populaţiei.

Capitolul 2. prezintă un studiu asupra modelelelor de consum ale ţărilor UE pentru a descoperi posibilele tendinţe în schimbare ale cheltuielilor gospodăriilor care influenţează direct bunăstarea economică a cetăţenilor de-a lungul diferitelor perioade de timp şi analizează poziţia României între ţările UE în ceea ce priveşte comportamentul consum şi modul în care a acesta a evoluat înainte, în timpul şi după criza economică şi financiară.

Capitolul 3. cuprinde analiza comparativă a performanţelor funcţiilor de consum formulate de Keynes şi Friedman aplicate în cazul României cu scopul de a testa actualitatea şi validitatea modelelor de consum bazate pe teorii clasice de consum.

Capitolul 4. prezintă analiza consumului privat din România dintr-o perspectivă de modelare a seriilor de timp având ca punct de plecare ipoteza teoriei consumului de tip "mers aleator" ("random walk") iniţiat de economistul Robert Hall (1978) şi determinarea ordinului decalajului (lag-ului) în timp faţă de care consumul actual depinde.

Capitolul 5. cuprinde studiul relaţiei pe termen lung dintre consumul privat şi PIB din România prin analiza de cointegrare plecând de la ipoteza dependenţei dintre aceşti doi macroindicatori de o importanţă majoră pentru creşterea economică şi implicit a bunăstării economice a populaţiei unei ţări.

Capitolul 6. prezintă rezultatele cercetării asupra relaţiei bilaterale dintre rata migraţiei şi cheltuielile de consum final ale gospodăriilor populaţiei din perspectiva unei analize econometrice, considerând faptul că majoritatea remitenţelor migranţilor români este îndreptată spre consumul populaţiei şi că remitenţele sunt corelate pozitiv cu numărul de emigranţi.

Capitolul 7. cuprinde analiza econometrică dintre consumul populaţiei şi remitenţele migranţilor, testând existenţa unei tendinţe comune a indicatorilor, relevând astfel posibilitatea unei relaţii de echilibru pe termen lung.

Capitolul 8. prezintă pe de o parte, deficienţele celui mai important agregat macroeconomic, PIB, în caracterizarea bunăstării economice a populaţiei şi, pe de altă parte, furnizează unele dovezi ale criticii teoretice a PIB-ului, cu referire la cazul României, luând în considerare trei componente esenţiale pentru cuantificarea bunăstării economice durabile a populaţiei dintr-o ţară: componenta socială, economică şi de mediu. Astfel, se propune un indicator bazat pe consumul privat mai adecvat decât PIB-ul pentru măsurarea bunăstării economice din România şi se compară evoluţia acestora în ultimii douăzeci de ani.

Lucrarea de doctorat se încheie cu partea de concluzii asupra rezultatelor obţinute prin cercetarea doctorală şi recomandări pentru viitoare studii empirice asupra consumului privat din România luând în considerare limitele privind disponibilitatea datelor.

### **CAPITOLUL 1. Analiza evoluţiei structurii consumului privat din România**

Capitolul urmăreşte să analizeze evoluţia structurii consumului privat din România în ultimii douăzeci şi cinci de ani surprinzând trei perioade principale care au influenţat compoziţia bunăstării economice a cetăţenilor români: perioada de tranziţie spre economia de piaţă după căderea regimului comunist, perioada stabilizării economice şi a creşterii susţinute şi perioada din timpul şi de după criza economică şi financiară. Analiza evidenţiază modificările structurii consumului privat în cele trei faze principale surprinse în economia românească şi prezintă influenţa acestor schimbări asupra bunăstării economice a populaţiei.

Economia României a suferit multe schimbări în ultimele două decenii şi jumătate, mai exact după căderea regimului comunist şi trecerea prin tranziţie la o economie deschisă, la stabilizarea economică, la creşterea susţinută şi la confruntarea cu efectele crizei financiare şi economice mondiale.

Produsul intern brut (PIB), cel mai important macroindicator al economiei, este alcătuit în principal din cheltuielile de consum final ale gospodăriilor, partea principală care influenţează direct bunăstarea economică a cetăţenilor români.

Astfel, consumul privat reprezintă un agregat foarte important atât la nivel macro, cât şi la nivel micro în economia României, deoarece reprezintă peste două treimi din PIB-ul ţării şi reflectă de asemenea şi cheltuielile gospodăriilor din România. În prezent trăim într-o societate de consum, o economie de piaţă deschisă şi nu putem trăi fără participarea la activitatea economică, pentru că pentru a satisface chiar şi nevoile de bază, oamenii trebuie să achiziţioneze produse şi servicii.

Scopul acestui studiu empiric este de a analiza evoluţia structurii consumului privat cu implicarea sa asupra bunăstării economice la nivel macro şi micro în ultimele două decenii în România. Importanţa acestei analize constă în conştientizarea schimbărilor în compoziţia consumului gospodăriilor populaţiei care a fost influenţată de-a lungul timpului şi modul în care aceste schimbări au modificat bunăstarea economică a cetăţenilor.

### **1.1. Sinteza literaturii de specialitate**

Consumul privat se referă la consumul final individual efectiv al gospodăriilor, care constă în cheltuielile gospodăriilor pentru achiziţionarea de bunuri şi servicii pentru a satisface în mod direct nevoile individuale ale membrilor gospodăriilor rezidente, cheltuielile publice pentru consum individual (educaţie, sănătate, securitate şi asistenţă socială, sport, recreere, colectarea deşeurilor menajere) şi a cheltuielilor instituţiilor fără scop lucrativ în serviciul gospodăriilor.

Legătura dintre consumul privat şi bunăstarea economică nu a primit suficientă preocupare în literatura de specialitate din România, majoritatea cercetătorilor şi autorilor folosindu-se de conceptul general de bunăstare, uneori asociind-o greşit cu cea a prosperităţii, a calităţii vieţii sau a nivelului de trai. Unii spun că, deşi PIB reflectă într-o anumită măsură bunăstarea economică a unei ţări, acest indicator nu este adecvat pentru acest scop (Doltu, 2004). Chiar dacă aceşti termeni sunt legaţi unul de celălalt şi sunt influenţaţi reciproc, ei nu au acelaşi înţeles, de aici şi existenţa separată a acestor concepte.

Importanţa analizei statistice a consumului gospodăriilor populaţiei rezultă din faptul că este un indicator important în elaborarea politicilor socio-economice privind dezvoltarea economică şi bunăstarea, fiind de asemenea util pentru mediul de afaceri şi pentru populaţie (Băbucea & Bălăcescu, 2011; Stanciu & Mihăilescu, 2011).

De asemenea, Stroe et al. (2011) remarcă faptul că "nivelul şi structura consumului sunt variabile economice care reflectă bunăstarea populaţiei, condiţionate de contextul macroeconomic general, precum şi de politicile agricole şi de mulţi alţi factori".

În termeni generali, "consumul înseamnă satisfacerea nevoilor" şi simplu spus "consumul înseamnă a avea un bun sau un serviciu, de a-l deţine pentru a-l utiliza sau a-l consuma pentru a satisface nevoile particulare" (Firat, Kutucuoğlu, Arikan Saltik & Tunçel, 2013). Actul de consum prin intermediul banilor are atât beneficii sociale, cât şi economice, prin satisfacerea nevoilor, dorinţelor şi necesităţilor, bunurilor, serviciilor şi banilor sau a unei valori care substituie valoarea materială pentru îndeplinirea cerinţelor (Firat, Kutucuoğlu, Arikan Saltik & Tunçel, 2013). În plus, Solomon (1999) afirmă faptul că un produs poate avea cel puţin două tipuri de beneficii pentru consumator, care îndeplinesc o nevoie ce poate fi utilitară şi/sau hedonică.

Pentru a furniza o scurtă definiţie, bunăstarea economică reprezintă acea parte a conceptului de bunăstare care poate fi măsurată prin nevoi consumabile (produse alimentare, nealimentare şi servicii) exprimate în termeni monetari (Pigou, 1932).

Cu toate acestea, actul de cumpărare a produselor sau serviciilor prin tranzacţii economice îmbunătăţeşte şi bunăstarea socială a cumpărătorului, în afară de cea economică. După cum este definită într-un dicţionar economic, bunăstarea socială sau colectivă se referă la acel tip de bunăstare realizat de toţi membrii colectivităţii printr-un stoc minim de bunuri economice considerate a fi decente şi normale (Varjan, 2011). Dăianu recunoaşte influenţa consumului şi a dezechilibrelor macroeconomice asupra bunăstării societăţii (Dăianu, 2000).

Chiar dacă actul de consum satisface şi nevoile sociale ale oamenilor, el are în principal o natură economică, contribuind la bunăstarea economică a indivizilor.

Pigou (1932) a declarat mai multe despre acest concept şi despre relaţia bunăstare-consum după cum urmează:

"Un instrument evident de măsurare disponibil în viaţa socială este reprezentat de bani. Din acest motiv, amplitudinea anchetei noastre se limitează la acea parte a bunăstării sociale care poate fi adusă direct sau indirect în relaţie cu măsurarea banilor. Această parte a bunăstării poate fi numită bunăstare economică. [...] Cu toate acestea, deşi nu există o limită precisă între bunăstarea economică şi cea non-economică, testul accesibilităţii la un instrument de măsură al banilor serveşte destul de bine pentru a stabili o distincţie aproximativă. Bunăstarea economică [...] este subiectul ştiinţei economice."

Astfel, bunăstarea economică se referă la acea parte a bunăstării sociale care poate fi îndeplinită prin activitatea economică (Samuelson & Nordhaus, 1999).

După cum afirmă Stanciu (2012) "scopul principal al oricărui act de consum vizează domeniul general al bunăstării, condiţionării prosperităţii, bunei dispoziţii, curăţeniei, eleganţei, emoţiei sau plăcerii prin satisfacerea diferitelor nevoi ale consumatorilor" subliniind importanţa volumului şi a structurii bunăstării materiale obţinute prin consumul de bunuri şi servicii.

În urma acestei relaţii dintre concepte, Biroul Naţional de Statistică al Republicii Moldova a propus în anul 2007 (Biroul Naţional de Statistică al Republicii Moldova, 2007) un indicator pentru analiza bunăstării cetăţenilor prin însumarea cheltuielilor de consum şi efectuarea unor modificări privind metodologia.

#### **Consumul privat al gospodăriilor din România**

Consumul populaţiei din România reprezintă partea cea mai importantă a volumului cererii, reprezentând 74% din PIB în 2008, vârful perioadei de creştere economică. În ceea ce priveşte structura consumului, s-a observat o schimbare în ultimele două decenii de la achiziţionarea de bunuri la cererea de servicii în multe ţări din Uniunea Europeană (Russu, 2012). Efectele acestei schimbări s-au remarcat mai mult în ultimii ani, când, aşa cum au afirmat Stroe et al. (2010), ca rezultat al crizei economice, multe gospodării au trebuit să-şi reconsidere priorităţile pentru consum, fiind astfel obligate să plătească în primul rând anumite utilităţi şi servicii destinate locuinţei, în detrimentul cheltuielilor alocate produselor alimentare.

Cu toate acestea, în ultimele două decenii, populaţia României a alocat aproape jumătate din cheltuielile de consum pentru produse alimentare, 55,8% în 2001 şi 45-50% în perioada de prosperitate economică, până în 2007, plasând România în UE ca având un model de consum puternic exagerat, în principal datorită cheltuielilor din sectorul alimentar (Stanciu, 2010).

În 2008, România avea următoarea structură a cheltuielilor totale de consum: pentru produse alimentare 44,3%, pentru mărfuri nealimentare 31,5% şi pentru servicii 24,2% (Anuarul Statistic al României, 2009). În general, cu cât este mai mare ponderea alimentelor în cheltuielile totale de consum ale unei gospodării, cu atât situaţia materială a gospodăriei este mai modestă, din moment ce majoritatea banilor sunt cheltuiţi pentru acoperirea nevoilor de bază (Orgonas, 2011).

Ţinând cont de compoziţia principală a consumului gospodăriei, Gabor (2013) recunoaşte avantajele gradului de înzestrare cu bunuri durabile asupra bunăstării economice şi sociale a populaţiei post-comuniste din România.

În următoarele secţiuni sunt prezentate şi discutate principalele aspecte privind evoluţia nivelului şi a structurii consumului privat al gospodăriilor din România şi influenţa acestuia asupra bunăstării economice a cetăţenilor.

### **1.2. Descrierea bazei de date şi metodologia de cercetare**

Datele utilizate în prima parte a analizei fac referire la consumul privat (Household Final Consumption Expenditure-HFCE), consumul privat pe locuitor (HFCE per capita), PIB pe locuitor (GDP per capita) şi ratele de creştere anuală ale consumului privat pe locuitor (HFCE annual growth per capita) şi ale PIB pe locuitor (GDP annual growth per capita) şi au fost colectate din baza de date online a WorldBank pe perioada disponibilă 1990-2012, cu valori exprimate în preţuri constante \$ SUA 2005 şi pe perioada 1990-2016 cu valori exprimate în preţuri constante \$ SUA 2010 pentru primii trei indicatori şi respectiv pe perioada 1991-2016 pentru ratele de creştere anuală exprimate în procente.

În cea de-a doua parte a studiului sunt utilizate date referitoare la categoriile de consum final ale gospodăriilor exprimate ca procent din cheltuielile de consum ale gospodăriilor, pe perioada disponibilă 1995-2015 şi date cu privire la principalele bunuri de folosinţă îndelungată exprimate ca număr mediu la 100 de gospodării, pe perioada disponibilă 1995-2017, primele fiind colectate din baza de date online Eurostat, iar datele privind principalele bunuri de folosinţă îndelungată din baza de date TEMPO online a Institutului Naţional de Statistică.

Toate figurile au fost realizate în Microsoft Excel 2007-2013.

### **1.3. Rezultatele cercetării**

Consumul privat (Household Final Consumption Expenditure- HFCE) este indicatorul macro care deţine cea mai mare pondere din PIB, economia României fiind bazată în principal pe consum, această parte crescând constant în ultimii 20 de ani, începând cu căderea regimului comunist şi continuând cu trecerea la economia de piaţă şi perioada de creştere economică susţinută. Astfel, ponderea cheltuielilor de consum final ale populaţiei în PIB (incluzând şi discrepanţele statistice din indicatorul de consum) a crescut de la aproximativ 66% în 1990 la peste 83% în 2012, conform indicatorilor calculaţi în preţuri constante \$ SUA 2005, după cum se observă în Figura 1.1.

**Figura 1.1 Evoluţia HFCE/loc, PIB/loc (exprimate în preţuri constante \$ SUA 2005) şi a ponderii (%) HFCE în PIB în perioada 1990-2012**

*Sursa: Prelucrare pe baza datelor din baza date WorldBank* 

În primii trei ani de la căderea regimului comunist, 1990-1992, consumul gospodăriilor a scăzut odată cu PIB-ul, începutul tranziţiei fiind reflectat de o situaţie economică dificilă (Figura 1.1). Următoarea perioadă a fost caracterizată de creşterea economică a producţiei finale, consumul populaţiei urmărind aceeaşi tendinţă ascendentă între anii 1993-1996, valorile acestora revenind treptat la nivelurile din 1990 (Figura 1.1).

Sfârşitul anului 1996 aduce noi alegeri generale astfel că anul următor marchează schimbarea conducerii politice, factor care a influenţat în mod semnificativ climatul economic şi a condus la o scădere prin reducerea PIB până la sfârşitul anului 1999, în timp ce nivelul consumului gospodăriilor s-a fost menţinut timp de trei ani relativ la aceeaşi valoare (Figura 1.1).

Anul 2000 a reprezentat un alt an electoral de stabilire a unui nou Guvern, macroindicatorii cunoscând o creştere continuă şi susţinută până în 2008, anul de vârf al perioadei de creştere economică maximă din ultimii 20 de ani. În această perioadă, ponderea consumului privat a crescut de la 68% în 2000 la 86% în 2008 (Figura 1.1), în principal datorită creditelor de consum ale gospodăriilor.

Începând cu anul 2010, producţia şi consumul au înregistrat creşteri mici, ca semn de redresare economică şi de stabilizare relativă după efectele economice negative semnificative generate de criza globală (Figura 1.1), urmând ca după anul 2012 creşterea ambilor indicatori să fie una susţinută şi de amplitudine mai mare (Figura 1.2), conform valorilor indicatorilor exprimaţi în preţuri constante \$ SUA 2010.

Această recuperare a consumului s-a datorat creşterii salariilor în 2012 şi 2013, atunci când salariile au fost reîntregite pentru mai mult de 1,187 milioane de angajaţi ai statului, anterior (2010) acestea fiind reduse cu 25% ca măsură anti-criză. În 2012, salariile lor au fost majorate cu 8% în Iunie, şi apoi, în 2013 o a doua creştere, valoarea pentru acoperirea celor două creşteri salariale ridicându-se la circa 4,6 miliarde de lei (Marinescu, 2014).

**Figura 1.2 Evoluţia HFCE/loc, PIB/loc (exprimate în preţuri constante \$ SUA 2010) şi a ponderii (%) HFCE în PIB în perioada 1990-2016**

*Sursa: Prelucrare pe baza datelor din baza date WorldBank* 

În ceea ce priveşte dinamica modificărilor anuale a celor doi macroindicatori, se evidenţiază un trend comun pe parcursul perioadei analizate, consumul pe cap de locuitor înregistrând creşteri, în general, mai mari faţă de cele ale PIB-ului pe cap de locuitor, atingând două maxime de până la 17% în 2004/2003 şi respectiv de 16% în 2007/2006 (Figura 1.3). Schimbări negative au avut loc în perioada de criză a situaţiei politico-economice, anume între anii 1991-1993 şi 1997-2000, împreună cu declinul considerabil din perioada 2009/2008, atunci când efectele crizei economice au afectat economia românească (Figura 1.3).

**Figura 1.3 Evoluţia creşterii anuale (%) a HFCE/loc şi a PIB/loc în perioada 1991-2016**

*Sursa: Prelucrare pe baza datelor din baza de date WorldBank* 

Creşterea redusă a consumului gospodăriilor populaţiei poate fi explicată prin lipsa consolidării acestei creşteri datorată neîncrederii populaţiei în redresarea situaţiei economice naţionale, mărindu-şi depozitele în termeni reali cu 3,3% în 2012 şi cu 4,5% în 2013 (Marinescu, 2014).

Rezumând perioada anterioară crizei financiare, 1990-2008, se poate afirma că au existat două etape de recesiune profundă (1990-1992, 1997-1999) şi două de creştere economică relativă (1993-1996, 2000-2004), urmată de o creştere considerabilă între anii 2004-2008.

Structura cheltuielilor de consum final ale gospodăriilor populaţiei în funcţie de scopurile principale ale consumului, în perioada 1995-2015, este prezentată în Figura 1.4 şi Figura 1.5. În Figura 1.4 sunt prezentate primele trei elemente deţinând cele mai mari ponderi în totalul cheltuielilor de consum, "Alimente şi băuturi nealcoolice" cu ponderi cuprinse între 27% - 45,8%, "Locuinţă, apă, electricitate, gaze şi alţi combustibili" cu 12,4% -25,2% şi "Transport" cu 10,1% -18%. Cererea pentru "Alimente şi băuturi nealcoolice" a scăzut în perioada analizată cu peste 14 puncte procentuale (p.p.), în principal datorită creşterii cheltuielilor legate de "Locuinţă, apă, electricitate, gaze şi alţi combustibili" prin modificarea acestora din urmă cu aproape 8 p.p.. Cea de-a treia pondere mare în cheltuielile de consum deţinută de cheltuielile pentru "Transport" a avut o evoluţie relativ constantă între anii 1995-2004, înregistrând creşteri în următorii doi ani, însă urmate de descreştere continuă pe ultima perioadă de patru ani având o pondere de 11% din consumul total. În urma redresării economice de după criză, cele trei elemente de cheltuieli de consum îşi menţin aproximativ aceeaşi pondere pe perioada imediat următoare, respectiv între anii 2012-2015. Aceste trei destinaţii principale de consum relevă într-o oarecare măsură profilul de consum al României postcomuniste, care se caracterizează prin transferul unei părţi majore din consumul pentru produse alimentare la cel al cheltuielilor pentru servicii, sporind astfel bunăstarea economică a gospodăriilor, astfel cheltuind mai puţin pe produsele alimentare cu precizarea că sporirea cheltuielilor pentru locuinţe înseamnă mai mulţi bani alocaţi pe utilităţile pentru locuinţe faţă de alocarea de cheltuieli pentru alte bunuri sau servicii care contribuie mai mult la bunăstarea lor economică, dezvăluind faptul că principalele priorităţi ale indivizilor în ceea ce priveşte consumul sunt încă reprezentate de nevoile de bază.

**Figura 1.4 Structura cheltuielilor de consum final ale gospodăriilor după categorii de cheltuieli (% din total) în perioada 1995-2015**

*Sursa: Prelucrare pe baza datelor din baza de date Eurostat*

Figura 1.5 prezintă celelalte nouă elemente de consum ca ponderi din cheltuielile totale de consum. Şase dintre acestea şi-au mărit cota pe parcursul perioadei considerate, chiar în urma crizei economice, după cum urmează: cele pentru "Sănătate" cu 3,1 p.p., pentru "Telecomunicaţii" cu 2,7 p.p., pentru "Băuturi alcoolice, tutun şi narcotice" cu 1,4 p.p., pentru "Recreere şi cultură" cu 0,6 p.p., pentru "Educaţie" 0,4 p.p., iar pentru "Alte bunuri şi servicii" cu 0,8 p.p.. Din Figura 1.5 se observă că, începând cu efectele recesiunii economice, în anul 2010 s-au înregistrat creşteri mari ale cheltuielilor cu alcoolul şi narcoticele, împreună cu cheltuielile pentru sănătate şi cele pentru telecomunicaţii. Aceste observaţii reflectă impactul crizei economice globale care a influenţat negativ structura consumului gospodăriilor şi, de asemenea, bunăstarea economică a indivizilor.

**Figura 1.5 Structura cheltuielilor de consum final ale gospodăriilor după categorii de cheltuieli (% din total) în perioada 1995-2015**

*Sursa: Prelucrare pe baza datelor din baza de date Eurostat*

Celelalte trei elemente ale structurii cheltuielilor de consum au avut o traiectorie relativ fluctuantă, după cum se observă în Figura 1.5, cel mai mare declin al perioadei 1995-2010 înregistrându-se pentru cheltuielile destinate categoriei "Restaurante şi hoteluri", reducându-se cu 2,6 p.p., ca o consecinţă evidentă şi previzibilă datorată crizei economice.

În ansamblu, este important de observat aici faptul că cea mai mică pondere în cheltuielile totale de consum este cea alocată cheltuielilor pentru educaţie. Chiar dacă volumul cheltuielilor în scopuri educaţionale a avut o creştere substanţială în principal după 2003, pe perioada crizei economice valoarea sa a scăzut atingând aproape valoarea din 2003 de aproximativ 1%. Totuşi ponderea cheltuielilor pentru educaţie a crescut în 2011 şi s-a menţinut la un nivel de 2% pe perioada ultimilor ani din analiză. Acest nivel scăzut indică faptul că populaţia nu apreciază prea mult importanţa educaţiei şi influenţa acesteia asupra evoluţiei individului în societate atât în ceea ce priveşte nivelul spiritual, cât şi cel material, afectând astfel bunăstarea economică actuală şi viitoare a cetăţenilor.

În ceea ce priveşte amploarea fenomenului creditelor de consum ale populaţiei, mai ales după anul 2003, este mai puţin semnificativă predispoziţia cetăţenilor de a consuma, cât este mai mult lipsa de dotare a majorităţii gospodăriilor cu bunuri de folosinţă îndelungată înainte de 2004 (Stanciu, 2010).

Acest lucru se poate observa în Figura 1.6 ce stabileşte evoluţia numărului mediu a principalelor bunuri de folosinţă îndelungată la 100 de gospodării în perioada 1995-2017.

### **Figura 1.6 Principalele bunuri de folosinţă îndelungată (număr mediu la 100 de gospodării) în perioada 1995-2017**

*Sursa: Prelucrare pe baza datelor din baza de date online TEMPO a Institutului Naţional de Statistică*

*Notă: datele sunt disponibile începând cu anul 1995, deoarece metodologia privind dotarea cu bunuri de folosinţă îndelungată a consumatorilor a fost finalizată în acel an. Datele din perioada 1995-2007 şi 2008-2017 diferă metodologic. Pentru anul 2007, vehiculele înregistrate la data de 31.12.2006 au fost radiate automat în cazul în care certificatele de înmatriculare nu au fost modificate.*

După cum se poate observa în Figura 1.6, numărul mediu de bunuri de folosinţă îndelungată la 100 de gospodării a crescut în perioada 1995-2007, înregistrând creşteri puternice după 2001 pentru televizoare, frigidere, congelatoare şi maşini de gătit cu gaze, autoturismele înregistrând cele mai mici creşteri din cauza costului ridicat al achiziţiei. În intervalul 2008-2013, bunurile de folosinţă îndelungată au avut o evoluţie relativ constantă, cu excepţia televizoarelor, a maşinilor electrice de spălat rufe şi a aspiratoarelor de praf, al căror număr mediu la 100 de gospodării a crescut lent. Frigiderele şi congelatoarele au înregistrat scăderi mici a valorii medii până spre sfârşitul perioadei analizate, foarte probabil ca urmare a creşterii achiziţionării de frigidere care au congelator integrat.

### **1.4. Concluzii**

Importanţa analizei evoluţiei structurii consumului este evidenţiată de impactul acesteia la nivel micro şi macro, în ceea ce priveşte bunăstarea economică a oamenilor de a-şi îndeplini nevoile sociale şi economice prin actul de consum care contribuie şi la activitatea economică în ansamblu.

Analiza a dezvăluit că, consumul privat este un indicator macro care deţine în medie mai mult de două treimi din PIB, economia României fiind bazată în principal pe consumul populaţiei. Urmărind perioada analizată, se poate afirma că au existat două etape de recesiune profundă (1990-1992, 1997-1999) şi două de creştere economică relativă (1993-1996, 2000-2004), urmate de o creştere semnificativă între anii 2004-2008, iar la scurt timp de faza de declin datorată recesiunii economice, toate acestea afectând consumul populaţiei şi bunăstarea economică.

Nivelul cheltuielilor de consum este important, dar mult mai importantă este structura acestuia la nivel de gospodărie, pentru a caracteriza comportamentul de consum al cetăţenilor.

Sintetizând rezultatele care s-au evidenţiat din analiza structurii, se poate afirma că gospodăriile româneşti cheltuiesc cel mai puţin pentru educaţie şi destul de puţin pentru sănătate, dar alocă mai mult pentru produse alimentare şi servicii şi utilităţi pentru locuinţe. Aceste rezultate reflectă imaginea unei populaţii preponderent pauperă care nu a depăşit încă obiceiurile de consum din perioada de tranziţie, perioada de creştere susţinută între anii 2004-2008 fiind prea scurtă pentru a schimba în mod semnificativ structura cheltuielilor de consum.

O parte din rezultatele acestui studiu au fost diseminate în cadrul Conferinţei "SEA (Share.Empower.Awareness) Exploring Creativity Practices and Patterns" (Braşov, 2014) şi publicate în revista SEA-Practical Application of Science (Bălă, 2014a).

### **CAPITOLUL 2. Analiza comparativă a comportamentului de consum**

### **în România şi Uniunea Europeană**

Consumul privat ca principal motor de creştere economică al majorităţii ţărilor este una dintre principalele componente ale PIB, analizată şi din perspectiva convergenţei regiunilor UE. Prin urmare, este important studiul modelelor de consum ale ţărilor din UE pentru a descoperi posibilele tendinţe în schimbare ale cheltuielilor gospodăriilor care influenţează direct bunăstarea economică a cetăţenilor de-a lungul diferitelor perioade de timp. Scopul acestei analize este de a plasa poziţia României între ţările UE în ceea ce priveşte comportamentul consum şi modul în care a acesta a evoluat înainte, în timpul şi după după criza economică şi financiară. În acest sens, metoda de grupare ierarhică a fost utilizată folosind datele privind cheltuielile de consum final ale gospodăriilor şi ponderea cheltuielilor de consum, după cum sunt definite de Clasificarea Consumului Individual în Funcţie de Scop (Classification of Individual Consumption According to Purpose-COICOP) pentru anii 2008, 2009 şi 2013. Rezultatele au evidenţiat o divergenţă crescândă în timp între statele membre UE în ceea ce priveşte majoritatea categoriilor de consum şi un model de consum persistent, determinat de ponderea ridicată a cheltuielilor pentru locuinţe, produse alimentare şi transport, în special în ţările din sud-estul Europei.

### **2.1. Sinteza literaturii de specialitate**

Cheltuielile gospodăriilor (consumul privat) au un impact direct asupra bunăstării economice a populaţiei (Gerstberger & Yaneva, 2013; Piekut, 2015), iar structura consumului privat reprezintă o măsură relativă ce caracterizează standardul de viaţă al gospodăriilor (Kollarova & Vladova, 2009). Dar bunăstarea economică sau materială se îmbunătăţeşte atunci când consumul gospodăriilor este alocat către diverse cheltuieli pentru servicii cum ar fi educaţie, sănătate, cultură, recreere, spre deosebire de cele cheltuite pentru acoperirea nevoilor de bază cum ar fi cele pentru produse alimentare şi locuinţe.

Diferenţele dintre modelele de consum dintre ţările UE continuă să existe, chiar dacă acest macroindicator este unul dintre principalii factori utilizaţi în analiza convergenţei regiunilor UE. În afară de acest aspect, nu se pot nega schimbările pozitive pe care aderarea la UE le aduce economiei unei ţări. Ţinând cont de acest lucru, precum şi faptul că România este unul dintre ultimii membri care au aderat la UE din ultimii ani, dezvoltarea ei depinzând în mare măsură de evoluţia economiei UE (Stoiciu, 2012), este necesar să se analizeze tendinţele de consum ale acesteia şi ale celorlalte ţări din UE înainte, în timpul şi după criza economică şi financiară, pentru a dezvălui modele comune şi profiluri de consum.

În ciuda importanţei majore a consumului gospodăriilor populaţiei şi a destinaţiilor de consum ale sale, studiile privind modelele de consum specifice unei ţări sunt destul de limitate şi nu au beneficiat de suficientă atenţie, chiar dacă există încă discrepanţe în comportamentul de consumul al ţărilor din UE, prezente fiind şi asimetrii ciclice în zona euro aşa cum Clausen şi Schurenberg-Frosch (2012) au dezvăluit în studiul lor.

Studiind evoluţia structurii consumului în UE-27 Gerstberger şi Yaneva (2013) au constatat o creştere a ponderii cheltuielilor finale ale gospodăriilor destinate locuinţei şi energiei, în timp ce acelea alocate pentru mobilier şi întreţinere au fost cele mai afectate de criză, cu impactul cel mai mare generat de criză identificat în ţările baltice şi în Grecia.

Prin utilizarea metodelor analizei de grupare de tip "cluster" cum sunt "Ward" şi "k-means" de clasificare a statelor membre ale UE în funcţie de nivelul şi structura consumului gospodăriilor pentru perioadele 2000-2012 şi 2011, Piekut (2015) a arătat că în prima perioadă România şi Slovacia au înregistrat cea mai mare rată a modificării consumului individual real pe cap de locuitor, cu o creştere anuală medie de 10%. Analiza de tip "cluster" privind ponderea categoriilor de consum în 2011 prin utilizarea unui grup de 24 de ţări din UE (excluzând Bulgaria, România, Lituania şi Croaţia din cauza lipsei de date) a arătat că, în comparaţie cu studiile anterioare ale autorului, ponderea cheltuielilor pentru produsele alimentare şi băuturi nealcoolice a scăzut, în timp ce cheltuielile alocate bunurilor şi serviciilor secundare, cum ar fi cele pentru recreere şi cultură, servicii de catering şi servicii hoteliere, a crescut. Studiul concluzionează că nu există încă un model de consum comun între ţările UE, datorită diferenţelor semnificative atât în ceea ce priveşte nivelul cât şi în ceea ce priveşte structura cheltuielilor gospodăriilor, discrepanţele fiind accentuate în timpul crizei economice (Piekut, 2015).

Un alt studiu care a folosit procedura de clasificare în funcţie de cheltuielile gospodăriilor este cel al lui Polesel (2012), prin care a clasificat 39 de ţări europene după consumul alimentar (exprimat ca media zilnică de calorii pe cap de locuitor - Kcal) pentru anii 1961, 1991 şi 2009 indicând o mică omogenizare între ţări şi diminuarea diferenţelor din "cluster" privind dieta şi dieta medie europeană referitor la consumul de alimente. Pe parcursul perioadelor analizate, România a fost poziţionată în "cluster", cu celelalte ţări din Europa Centrală sau de Est, acestea fiind descrise ca având o dietă mai variată, devenind mai puţin dependentă de consumul de cereale (Polesel, 2012).

O lucrare mai recentă şi relevantă care examinează modelele de consum din UE aparţine lui Panagiotis (2009), în care analizează structura consumului din UE cu accent pe Grecia şi analizează, de asemenea, ipoteza de convergenţă a cheltuielilor de consum. Analiza a acoperit perioada 1993-2007 cu date pentru 15 ţări din UE referitoare la cele douăsprezece ponderi ale consumului gospodăriilor aşa cum sunt definite de COICOP, în comparaţie cu cele 12 state membre ale zonei euro şi cu un grup de patru ţări mediteraneene. Folosind indici specifici de convergenţă şi analiză econometrică, lucrarea a demonstrat că majoritatea ponderilor de consum tind să se apropie în UE şi în zona euro cu o omogenitate sporită în cazul ţărilor mediteraneene. Un alt studiu pentru a susţine acest rezultat este cel realizat de Konya şi Ohashiz (2007), care a relevat convergenţa relativă a modelelor de consum a opt categorii de destinaţii de consum în 22 de ţări ale OECD în perioada 1985-1999.

Cu toate acestea, o lucrare anterior realizată de Fiaschi şi Lavezzi (2005) cu privire la acest subiect concluzionează că, consumul gospodăriilor pe cap de locuitor din UE nu converge, deoarece variaţia valorilor acestuia a crescut între perioadele 1977-1985 şi 1986-1998.

În ceea ce priveşte cazul României, un studiu realizat de Iordan şi Chilian (2013) cu ajutorul datelor pentru consumul privat şi a categoriilor de consum pentru perioada 2003-2011 a arătat că, cheltuielile totale de consum din România au înregistrat o creştere semnificativă faţă de media UE, dar similară cu cele înregistrate de alte ţări nou-intrate în UE. Totuşi, analiza categoriilor de consum ale gospodăriilor din România comparativ cu media UE a plasat-o pe ultimul sau pe penultimul loc, "indicând prezenţa mai degrabă a unui comportament de <<consum de cvasisubzistenţă>>" (Iordan & Chilian, 2013).

Ipoteza conform căreia componenta principală a consumului privat al României este alocată în general pentru nevoi de bază cum ar fi pentru "produse alimentare şi băuturi nealcoolice" şi pentru "locuinţe, apă, electricitatea, gaze şi alţi combustibili" este susţinută de cercetarea lui Dudek (2014) în care analiza efectuată în perioada 2004-2012 pentru UE-27 (excluzând Croaţia) a arătat, de asemenea, că, în decursul perioadei de timp, a avut loc reducerea diferenţelor în comportamentul de consumul al gospodăriilor, prin reducerea variaţiei ponderii cheltuielilor alocate produselor alimentare şi locuinţelor la nivelul UE-27.

Întrebările la care cercetarea încearcă să răspundă sunt următoarele: în ce grup de state membre se situează România în ceea ce priveşte cheltuielile de consum final ale populaţiei? Există vreo schimbare în poziţia României înainte, în timpul şi după criză? Care sunt modelele de consum ale României şi ale celorlalte ţări ale UE şi cum este descris profilul grupului care o include? Există o mai mare omogenitate sau o eterogenitate intra şi inter grupuri de-a lungul timpului?

### **2.2. Descrierea bazei de date şi metodologia de cercetare**

Pentru a caracteriza profilurile de consum ale gospodăriilor din ţările UE, pornind de la o imagine generală la una mai detaliată, am folosit în analiză indicatorii Cheltuielile consumului final al gospodăriilor (Household Final Consumption Expenditure-HFCE) exprimate în preţuri constante \$ SUA 2005 (HFCE 2005), Cheltuielile consumului final al gospodăriilor exprimate în preţuri constante \$ internaţionali 2011 la paritatea puterii de cumpărare (Purchasing Power Parity-PPP, HFCE PPC), ambele colectate din baza de date online a WorldBank, iar ponderile (%) categoriilor de consum din HFCE, aşa cum sunt definite de COICOP, au fost preluate din baza de date online Eurostat.

Datele HFCE 2005 sunt exprimate în preţuri constante \$ SUA 2005 (pe baza estimărilor WorldBank privind numărul populaţiei), iar datele referitoare la HFCE PPC au fost convertite în preţuri constante \$ internaţionali 2011, utilizând ratele parităţii puterii de cumpărare.

Ponderile consumului gospodăriilor, definite de COICOP, cuprind douăsprezece categorii: "Produse agroalimentare şi băuturi nealcoolice", "Băuturi alcoolice şi tutun", "Îmbrăcăminte şi încălţăminte", "Locuinţă, apă, electricitate, gaze şi alţi combustibili", "Mobilier, dotarea şi întreţinerea locuinţei", "Sănătate", "Transport", "Telecomunicaţii", "Recreere şi cultură", "Educaţie", "Hoteluri, cafenele şi restaurante" şi "Diverse produse şi servicii".

Datele acoperă valorile anuale ale consumului gospodăriilor ca agregate (HFCE 2005 şi HFCE PPC) şi ponderile consumului în funcţie de destinaţie (%) în ţările din UE pentru anii 2008, 2009 şi 2013, reprezentând perioada dinainte de, din timpul şi după criza economică şi financiară. Anul 2008 a fost ales ca fiind perioada anterioară crizei, deoarece în majoritatea ţărilor UE 2008 a reprezentat punctul culminant al creşterii economice din ultimul deceniu şi, de asemenea, ultimul an, înainte ca efectele economice ale crizei să fie înregistrate în 2009, atunci când în perioada crizei PIB a înregistrat o scădere de 4,6% şi de 4,4% a ratei de creştere la nivelul UE-27 (Gerstberger & Yaneva, 2013) şi, respectiv, la nivelul UE-28, după cum se poate observa în Figura 2.1. Din cauza indisponibilităţii datelor la momentul cercetării, perioada de după criză a fost considerată a fi anul 2013, atunci când majoritatea ţărilor UE şi-au revenit din recesiune şi au înregistrat o creştere generală pozitivă a PIB-ului (Figura 2.1).

**Figura 2.1 Rata reală de creştere anuală a PIB % (t/t-1) în perioada 2003-2014**

*Sursa: Prelucrare pe baza datelor din baza de date online Eurostat*

Pentru rezultate comparabile, Malta a fost exclusă din analiza de tip "cluster" după nivelul HFCE din cauza indisponibilităţii datelor pentru perioada 2011-2013, rămânând în analiză cu date din UE-27. De asemenea, în ceea ce priveşte ponderile categoriilor de consum în HFCE, datele pentru Olanda în anii 2008 şi 2009 lipsesc, iar datele pentru Croaţia sunt indisponibile pentru toţi anii, prin urmare, aceste două ţări au fost excluse din analiza de clasificare, incluzând în analiză date din UE-26. Deoarece valorile pentru cei trei indicatori utilizaţi în analiza de clasificare în cazul României lipsesc pentru 2013, valoarea din anul 2012 a fost utilizată în toate grupările pentru perioada post-criză, deoarece datele pentru ultimii ani 2010-2012 au înregistrat valori similare.

Metodologia utilizată pentru a răspunde la principalele întrebări ale studiului privind profilurile de consum ale ţărilor UE cu accent pe cazul României a fost analiza de grupare/clasificare ierarhică (Hierarchical Clustering Analysis-HCA). HCA reprezintă un instrument de explorare conceput pentru a dezvălui grupări naturale (sau "clusters") într-un set de date care prin alte mijloace de analiză nu ar fi evidente. Această procedură este cea mai adecvată dintre metodele de grupare/clasificare în studiul de faţă datorită numărului relativ restrâns (mai puţin de câteva sute) de cazuri incluse în analiză (Studii de caz SPSS).

HCA începe prin separarea fiecărui caz într-un cluster singular. În fiecare etapă a analizei, criteriul prin care se împart cazurile este atenuat cu scopul de a realiza legătura dintre cele mai similare două grupuri până când toate cazurile sunt integrate într-un arbore complet de clasificare (Studii de caz SPSS).

Pentru procedura HCA, metoda Ward a fost aleasă utilizând distanţa Euclidiană la pătrat, aşa cum este în general aplicată în aceste cazuri (Piekut, 2015; Polesel, 2012).

Mai mult decât atât, pentru a analiza omogenitatea relativă a grupurilor obţinute şi pentru a compara valorile lor medii cu media UE, am calculat valorile medii, deviaţia standard (Std. Dev.), coeficientul de variaţie (CV) şi diferenţele medii faţă de media UE (calculată ca: ((valoarea medie a categoriei grupului - media UE) / media UE) \* 100).

Toate procedurile au fost procesate cu programul software SPSS versiunea 17.0.

### **2.3. Rezultatele cercetării**

În ultimii 15 ani, consumul gospodăriilor din ţările UE a avut o evoluţie relativ constantă, cu o creştere generală lentă, dar susţinută, în perioada 2000-2008 (Figura 2.2) urmată la scurt timp de o scădere a nivelului consumului privat pe cap de locuitor ca rezultat al consecinţelor economice ale crizei, resimţite începând cu 2009 în majoritatea statelor membre. Unul din statele UE care a adoptat cele mai dure măsuri anti-criză a fost România, al cărei Guvern a decis în iunie 2010 să reducă salariile angajaţilor din mediul public cu 25% şi prestaţiile de asigurări sociale cu 15%, în timp ce valoarea TVA a fost majorată cu 5 puncte procentuale, de la 19% la 24% (Stoiciu, 2012). Cu toate acestea, datorită măsurilor luate de guvernele ţărilor UE, majoritatea economiilor au început să se recupereze lent, dar în mod vizibil în ceea ce priveşte consumul, atingând în 2014 un nivel uşor mai mare decât cel înregistrat în 2000, după cum se observă în Figura 2.2. În timpul intervalului analizat poziţiile cu cele mai scăzute valori în ceea ce priveşte consumul privat pe cap de locuitor sunt deţinute de Bulgaria, urmată de România, în timp ce valorile maxime ale acestui indicator s-au înregistrat pentru Regatul Unit şi Luxemburg.

**Figura 2.2 Cheltuielile de consum final ale gospodăriilor pe cap de locuitor din UE-28 (preţuri constante \$ SUA 2005) în perioada 2000-2014**

*Sursa: Prelucrare pe baza datelor din baza de date online WorldBank*

Pentru a observa evoluţia tendinţei consumului gospodăriilor populaţiei, am aplicat metoda grupării ierarhice pentru cele 27 de ţări din UE (fără Malta datorată lipsei datelor necesare la momentul cercetării) pentru cele trei perioade examinate (2008, 2009 şi 2013) şi am clasificat statele membre în primul rând în funcţie de HFCE în preţuri constante \$ internaţionali 2011 la PPC şi apoi în funcţie de HFCE în preţuri constante \$ SUA 2005.

Rezultatele obţinute în urma primei analize de clasificare sunt prezentate în Tabelul 2.1 şi împart statele UE-27 în două grupuri care aproape că nu se modifică în timp; un grup este format din cele cinci ţări occidentale principale: Franţa, Germania, Italia, Spania şi Regatul Unit, iar restul statelor UE au fuzionat în celălalt grup. De-a lungul timpului, grupul ţărilor occidentale îşi menţine omogenitatea având un coeficient de variaţie (CV) scăzut caracterizat fiind prin valori medii mai mari decât media UE-27, în timp ce al doilea grup care clasifică restul statelor membre este eterogen cu valori crescătoare ale CV şi valori mai mici ale consumului mediu al gospodăriilor comparativ cu media UE (Tabelul 2.3).

### **Tabelul 2.1 Grupuri clasificate după HFCE/loc în preţuri constante \$ internaţionali 2011 la PPC**

În cazul clasificării ţărilor după HFCE/loc în preţuri constante \$ SUA 2005, metoda formează trei grupuri care rămân relativ cu aceeaşi structură de-a lungul anilor, cu toate acestea destul de mixte, aşa cum se observă în Tabelul 2.2. Grupul I constă într-un amestec din aproape toate regiunile UE în care este inclusă şi România, cel de-al doilea grup fiind format în principal din ţările din sud-estul şi nordul Europei, iar grupul III fiind în principal alcătuit din ţările mediteraneene şi alte state occidentale (Tabelul 2.2).

Dacă în 2008 grupurile rezultate s-au caracterizat mai mult dintr-un mix de ţări din regiuni europene diferite, în timpul şi după criza economică cele trei grupuri au devenit mai omogene din punct de vedere geografic, cu România inclusă în cel de-al doilea grup al ţărilor din sud-estul Europei (Tabelul 2.2).

**Tabelul 2.2 Grupuri clasificate după HFCE/loc în preţuri constante \$ SUA 2005**

În ceea ce priveşte profilurile grupurilor, putem constata o reducere a valorii CV pentru toate grupurile în intervalul considerat, pe măsură ce acestea au devenit mai convergente, prezentând valori medii foarte diferite comparativ cu media UE-27 (Tabelul 2.3). Dacă în anul de dinainte de criză numai grupul III a avut o valoare medie a HFCE/loc cu mult peste cea europeană, în perioada din timpul şi de după criză grupul I a fost cel care a avut valori pozitive pentru diferenţa faţă de media UE-27 (Tabelul 2.3), însemnând că acest grup de ţări se caracterizează printr-un nivel mai ridicat al bunăstării economice generate de consumul privat comparativ cu celelalte două grupuri.

**Tabelul 2.3 Diferenţele între grupuri în perioadele 2008, 2009 şi 2013**

Mai important decât clasificarea ţărilor UE în funcţie de nivelul HFCE este de a le grupa utilizând ponderile de consum în funcţie de scop (%) care sunt cuprinse în 12 categorii, aşa cum sunt prezentate în Tabelul 2.4. Privind mai întâi valorile CV ale categoriilor de consum din UE-26 (excluzând Croaţia şi Olanda din cauza lipsei datelor necesare) se observă faptul că în timp variaţia a crescut pentru majoritatea categoriilor. Categoriile de cheltuieli care prezintă variaţii mari sunt cele pentru "băuturile alcoolice şi tutun", "educaţie" şi "hoteluri, cafenele şi restaurante", în timp ce categoriile mai omogene sunt alocate cheltuielilor pentru "locuinţă, apă, electricitate, gaze şi alţi combustibili", "mobilier, dotarea şi întreţinerea locuinţei" şi " transport" cu valori prezentate în Tabelul 2.4.

**Tabelul 2.4 Variaţia categoriilor de consum**

Analiza de clasificare în funcţie de destinaţia de consum a rezultat într-o soluţie cu trei grupuri care au variat uşor în compoziţie înainte, în timpul şi după criză, aşa cum se observă în Tabelul 2.5. Grupul din 2008 a fost în principal compus din ţări din zona central-vestică şi de nord a Europei, grupul II a inclus statele din sud-est şi unele state membre din nord, iar grupul III a constat, în general, din ţările mediteraneene. În timpul crizei, compoziţia celor trei grupe a devenit mai omogenă la nivel geografic cu modificări în grupul II la care au fost adăugate Letonia (din grupul I) şi Slovenia (din grupul III) şi în grupul III unde a fost inclusă Irlanda (din grupul I). În 2013 grupul II a devenit grupul III la care s-a adăugat Portugalia, iar grupul I a fost împărţit între o primă categorie formată din Austria, Cipru, Grecia, Irlanda, Italia, Luxemburg, Malta, Spania şi Regatul Unit şi o altă categorie compusă din Belgia, Republica Cehă, Danemarca, Finlanda, Franţa, Germania, Republica Slovacă şi Suedia (Tabelul 2.5).

**Tabelul 2.5 Grupuri clasificate după categorii de consum**

#### **Profiluri de consum în 2008**

În 2008, analiza de clasificare a împărţit ţările în trei grupuri, dintre care primul este format din ţările central-vestice şi nordice: Austria, Belgia, Republica Cehă, Danemarca, Finlanda, Franţa, Germania, Irlanda, Letonia şi Regatul Unit. Aceste state membre au un profil de consum care se bazează în principal pe cheltuielile destinate produselor alimentare, locuinţei şi transportului cu valori medii în general mai scăzute comparativ cu media UE-26, cu excepţia cheltuielilor pentru locuinţe, recreere şi cultură (Tabelul 2.6).

**Tabelul 2.6 Diferenţe între valorile medii ale categoriilor de consum în grupul I (2008)**

Grupul II cuprinde ţările Bulgaria, Estonia, Ungaria, Lituania, Polonia şi România şi prezintă un consum mai mare pentru produse alimentare, locuinţă şi transport ca în cazul grupului I, dar cu valori medii mai ridicate pentru produse alimentare, băuturi alcoolice şi tutun şi având cele mai mici valori medii pentru cheltuielile destinate restaurantelor, cafenelelor şi hotelurilor şi a diverselor bunuri şi servicii în comparaţie cu mediile UE-26 (Tabelul 2.7).

**Tabelul 2.7 Diferenţe între valorile medii ale categoriilor de consum în grupul II (2008)**

Grupul III este în general compus din ţările mediteraneene: Cipru, Grecia, Italia, Malta, Slovenia şi Spania, cu adăugarea Portugaliei şi este caracterizat în principal de consumul produse alimentare, pentru locuinţă, transport şi de cheltuieli alocate pentru hoteluri, cafenele şi restaurante şi pentru diverse alte produse şi servicii, prezentând valori medii superioare mediilor UE-26 pentru categoriile de consum alocate educaţiei şi restaurantelor, hotelurilor şi cafenelelor, având valori medii inferioare mediilor UE-26 pentru băuturile alcoolice, tutun şi locuinţă (Tabelul 2.8).

#### **Tabelul 2.8 Diferenţe între valorile medii ale categoriilor de consum în grupul III (2008)**

#### **Profiluri de consum în 2009**

În 2009, procedura de clasificare a creat trei grupuri mai relevante din punct de vedere geografic formând grupul I în cea mai mare parte din aceleaşi ţări care au format grupul I în 2008: Austria, Belgia, Republica Cehă, Danemarca, Finlanda, Franţa, Germania, Luxemburg, Republica Slovacă, Suedia şi Regatul Unit. Acest grup este caracterizat de un comportament de consum concentrat în principal pe produse alimentare, locuinţă şi transport, chiar dacă valoarea medie pentru categoria produselor alimentare se situează mai degrabă sub media UE-26, precum şi cea pentru educaţie.

**Tabelul 2.9 Diferenţe între valorile medii ale categoriilor de consum în grupul I (2009)**

Pe de altă parte, categoriile care prezintă valori medii mai ridicate comparativ cu cele din UE-26 sunt cele destinate pentru recreere şi cultură şi pentru diverse alte produse şi servicii, după cum se observă în Tabelul 2.9.

Cel de-al doilea grup este alcătuit din aceleaşi ţări cuprinse în grupul analog din 2008, respectiv Bulgaria, Estonia, Ungaria, Lituania, Polonia şi România la care au fost adăugate Letonia (din grupul I în 2008) şi Slovenia (din grupul III în 2008). Consumul acestui grup este descris de valori medii ridicate pentru produsele alimentare, locuinţă şi transport cu diferenţe medii pozitive faţă de UE-26 pentru alimente, băuturi alcoolice şi tutun şi cu valori medii mai scăzute faţă de media UE-26 pentru categoriile de consum alocate pentru hoteluri, cafenele, restaurante şi diverse produse şi servicii (Tabelul 2.10).

**Tabelul 2.10 Diferenţe între valorile medii ale categoriilor de consum în grupul II (2009)**

Grupul III a rămas identic cu ultimul grup din 2008, alcătuit din Cipru, Grecia, Italia, Malta, Portugalia, Spania în care a fost inclusă Irlanda (din grupul I în 2008). La fel ca în grupurile precedente, modelul de consum al acestui grup este în principal reprezentat de ponderi mai mari pentru cheltuielile destinate produselor alimentare, locuinţei şi transportului, dar cu valori medii inferioare mediilor UE-26 pentru categoriile de consum alocate băuturilor alcoolice, tutunului şi locuinţelor, prezentând valori medii mai mari faţă de mediile UE-26 pentru educaţie, hoteluri, cafenele şi restaurante. Chiar dacă grupul prezintă o diferenţă medie mare comparativ cu media UE-26, ponderea cheltuielilor de educaţie indică o eterogenitate ridicată, ceea ce înseamnă că există variaţie mare între statele membre în ceea ce priveşte această categorie (Tabelul 2.11).

**Tabelul 2.11 Diferenţe între valorile medii ale categoriilor de consum în grupul III (2009)**

#### **Profiluri de consum în 2013**

Perioada de după criză a adus unele modificări în diviziunea grupurilor. Astfel, grupul I în 2009 a fost partiţionat în două, iar primul grup în 2013 a fost alcătuit din ţările: Austria, Cipru, Grecia, Irlanda, Italia, Luxemburg, Malta, Spania şi Regatul Unit. Acest grup mixt prezintă valori medii ridicate ale ponderilor consumului de produse alimentare, pentru locuinţă, transport, hoteluri, cafenele şi restaurante cu o diferenţă medie inferioară faţă de media UE-26 pentru categoria produselor alimentare, dar cu valori medii mai mari pentru educaţie, hoteluri, cafenele şi restaurante. Asemenea grupului III din 2009, categoria de consum pentru educaţie prezintă o variaţie mai mare între ţările incluse în acest grup (Tabelul 2.12).

**Tabelul 2.12 Diferenţe între valorile medii ale categoriilor de consum în grupul I (2013)**

Cel de-al doilea grup din 2013 este alcătuit din statele membre Belgia, Republica Cehă, Danemarca, Finlanda, Franţa, Germania, Republica Slovacă şi Suedia, care se caracterizează, de asemenea, în principal printr-un consum bazat pe cheltuielile cu produse alimentare, pentru locuinţă, transport şi pentru diverse alte produse şi servicii, având valori medii superioare mediilor UE-26 pentru cheltuielile destinate locuinţei, recreerii şi culturii şi diferenţe medii destul de scăzute comparativ cu media UE-26 în ceea ce priveşte categoriile de consum pentru educaţie, hoteluri, cafenele şi restaurante. Încă o dată, ponderile de consum alocate educaţiei relevă o valoare ridicată a CV fapt care indică o variaţie mare între ţările care aparţin acestui grup, după cum se observă în Tabelul 2.13, cel mai probabil datorită diferenţelor asupra cheltuielilor cu educaţia din ţările occidentale şi nordice comparativ cu cele estice.

**Tabelul 2.13 Diferenţe între valorile medii ale categoriilor de consum în grupul II (2013)**

Ultimul grup în 2013 este similar grupului II din 2009 compus în principal din ţările din sudestul UE: Bulgaria, Estonia, Ungaria, Letonia, Lituania, Polonia, România, Slovenia la care a fost adăugată Portugalia. Acest grup prezintă valori medii ridicate pentru consumul de produse alimentare, locuinţă şi transport cu diferenţe medii superioare mediilor UE-26 pentru produsele alimentare, băuturi alcoolice şi tutun şi cu valori medii mai scăzute faţă de mediile UE-26 în cazul cheltuielilor pentru hoteluri, cafenele, restaurante şi pentru diverse produse şi servicii. Deşi relativ omogen ca grup din punct de vedere geografic, în comparaţie cu celelalte grupuri formate, acesta prezintă valori ridicate ale CV în cazul categoriilor de consum alocat educaţiei, hotelurilor, cafenelelor şi restaurantelor, precum şi a diferitelor produse şi servicii, aşa cum se observă în Tabelul 2.14.

#### **Tabelul 2.14 Diferenţe între valorile medii ale categoriilor de consum în grupul III (2013)**

### **2.4. Concluzii**

Structura de consum a statelor din UE-26 incluse în analiză, a crescut în variaţie de-a lungul perioadelor considerate pentru majoritatea categoriilor de consum, cu excepţia celei destinate pentru recreere şi cultură, care a scăzut şi a celei referitoare la produsele alimentare care a rămas constantă în timp, aşa cum se poate observa în Tabelul 2.4. Mai mult, nu există modificări înainte, în timpul şi după criză în ceea ce priveşte categoriile care prezintă variaţii mari şi ale celor cu variaţii mici. Categoriile de consum care prezintă valori CV ridicate sunt cele pentru băuturi alcoolice, tutun, educaţie şi pentru hoteluri, cafenele şi restaurante, în timp ce categoriile mai omogene sunt cele referitoare la cheltuielile alocate pentru locuinţă, mobilier, dotarea şi întreţinerea locuinţei şi pentru transport (Tabelul 2.4), indicând o convergenţă în creştere a consumului pentru nevoile de bază aşa cum era aşteptat, dar prezentând o eterogenitate persistentă legată de cheltuielile cu alcoolul, educaţia şi cele pentru hoteluri, cafenele şi restaurante.

Comparând grupurile clasificate după destinaţiile de consum, cele din 2008 şi 2009 diferă întrucâtva în ceea ce priveşte compoziţia ţărilor şi comportamentul de consum. Astfel, toate cele trei grupuri înainte şi în timpul crizei sunt caracterizate de o pondere medie ridicată a consumului pentru alimente, locuinţă şi transport, diferenţa fiind că grupul III din anii 2008 şi 2009, compus în principal din ţări mediteraneene, are, de asemenea, ponderi medii semnificative ale consumului legat de cheltuielile pentru hoteluri, restaurante şi pentru diverse alte produse şi servicii.

În ceea ce priveşte diferenţele medii faţă de mediile UE-26, grupurile corespondente din 2008 şi 2009 prezintă valori comune după cum urmează: grupul I din 2008 şi grupul I din 2009 au valori medii pentru categoria de produse alimentare mai degrabă sub media UE-26, la fel ca şi cea pentru educaţie, în timp ce categoriile care prezintă valori medii superioare comparativ cu cele din UE-26 sunt cele ale cheltuielilor alocate pentru recreere şi cultură şi pentru diverse produse şi servicii; grupul II din 2008 şi grupul II din 2009 se caracterizează prin diferenţe medii mai mari decât cele ale UE-26 pentru cheltuielile destinate produselor alimentare, băuturi alcoolice şi tutun şi de valori medii inferioare mediei UE-26 pentru categoriile referitoare la cheltuielile pentru hoteluri, restaurante şi pentru diverse produse şi servicii; de asemenea grupul III din 2008 şi grupul III din 2009 prezintă valori medii mai mici decât mediile UE-26 pentru categoriile de consum privind băuturile alcoolice, tutun şi locuinţă, având în acelaşi timp valori medii destul de ridicate comparativ cu cele din UE-26 în privinţa cheltuielilor alocate educaţiei, hotelurilor şi restaurantelor. În ceea ce priveşte cele trei grupuri obţinute în 2013, ele prezintă diferenţe medii destul de scăzute faţă de mediile UE-26, în cazul cheltuielilor pentru recreere şi cultură, grupul I şi II indicând valori medii inferioare mediilor cu UE-26 şi pentru categoria de consum educaţie.

În ceea ce priveşte variaţia între categorii şi în timp, se poate observa că toate grupurile de ţări obţinute înainte, în timpul şi după criză se caracterizează printr-o eterogenitate ridicată a ponderii consumului alocat educaţiei. Chiar dacă grupurile de ţări au devenit mai relevante din punct de vedere geografic în 2013 faţă de 2008, ele au rămas diferite în ceea ce priveşte ponderea consumului pentru educaţie.

Referitor la nivelul HFCE pe cap de locuitor, România se situează într-o oarecare măsură peste Bulgaria, dar rămâne pe una din ultimele poziţii între ţările UE cu privire la acest indicator, după cum au remarcat şi Iordan şi Chilian (2013).

Grupul ţărilor majoritar din sud-estul UE care include şi România, obţinut ca rezultat al analizei de clasificare în funcţie de HFCE în preţuri constante \$ SUA 2005 (Bulgaria, Croaţia, Republica Cehă, Estonia, Ungaria, Letonia, Lituania, Polonia, România, Republica Slovacă) este comparabil cu cel rezultat în studiul realizat lui Piekut (2015), care a utilizat date pentru consumul individual real din perioada 2000-2012, exceptând Croaţia.

Rezultatele obţinute în acest studiu cu privire la faptul că principalele ponderi de consum ale membrilor UE constau în cheltuieli pentru locuinţă, produse alimentare şi transport în toţi anii analizaţi sunt comparabile cu cele constatate în studiile anterior realizate de Panagiotis (2009) şi Dudek (2014), de asemenea şi în ceea ce priveşte ponderea de consum alocată educaţiei care se situează pe ultimul loc între toate categoriile de cheltuieli (Panagiotis, 2009).

În concluzie, se poate afirma că dacă în 2008 grupurile rezultate prin clasificarea în funcţie de HFCE 2005 au fost reprezentate de un mix de regiuni europene diferite, în timpul şi după criza economică cele trei grupuri au devenit mai omogene din punct de vedere geografic cu România inclusă în cel de-al doilea grup de ţări sud-estice (Tabelul 2.2). În ceea ce priveşte comportamentul de consum al grupurilor, se observă o reducere a coeficienţilor de variaţie pentru toate grupurile de-a lungul timpului, deoarece acestea au devenit mai convergente, având totuşi valori medii foarte diferite faţă de cele din UE-27.

Mai mult, variaţia categoriilor de consum în statele membre UE-26 (excluzând Croaţia şi Olanda din cauza lipsei datelor necesare) a crescut în timp pentru majoritatea categoriilor de cheltuieli. Acest rezultat semnifică faptul că, din cauza consecinţelor economice ale crizei, care au fost resimţite începând cu anul 2009 în majoritatea ţărilor din UE, comportamentul de consum al statelor membre a devenit mai eterogen, sporind discrepanţele dintre ele.

Poziţia actuală a României este încă inclusă în grupul statelor sud-estice reprezentat de cele mai recente membre ale UE, deşi în 2008 în urma analizei de clasificare a fost inclusă în grupul cu Luxemburg, Regatul Unit, Austria şi state cu economii puternice în ceea ce priveşte HFCE/loc exprimat în preţuri constante \$ SUA 2005 (Tabelul 2.2). Modelul de consum al României urmează trendul celorlalte ţări din UE-26 în anii 2008 şi 2009, cu ponderi ridicate ale consumului pentru locuinţă, produse alimentare şi transport, fiind caracterizat prin diferenţe medii superioare mediei UE-26 pentru produse alimentare, băuturi alcoolice şi tutun şi de valori medii mai scăzute comparativ cu mediile UE-26 pentru categoriile cheltuielor pentru hoteluri, cafenele, restaurante şi pentru diverse produse şi servicii, spre deosebire de celelalte două grupuri obţinute, ceea ce înseamnă că România este încă un stat dintre ţările membre ale UE al cărui consum se bazează în principal pe alimente, cu o pondere de asemenea ridicată a cheltuielilor pentru băuturile alcoolice şi tutun.

Limitele acestei analize sunt legate de datele indisponibile pentru Croaţia şi Olanda cu privire la ponderile categoriilor de consum din HFCE, analiza fiind astfel realizată doar pe 26 de ţări din UE; cu toate acestea Croaţia este ţara care a intrat cel mai recent în UE, iar admiterea sa din 2013 nu ar fi putut genera un impact economic vizibil, după cum anul 2013 a fost ales ca perioadă post-criză. Un alt posibil neajuns al cercetării poate fi reprezentat de metoda de grupare aleasă pentru analiză deoarece este cunoscut faptul că aceste metode sunt destul de subiective, iar diferite statistici ale metodelor pot conduce la clasificări de grupuri distincte ca structură.

Analiza studiului poate fi extinsă în cercetări ulterioare prin gruparea categoriilor de consum în trei clase principale: nevoi primare ("Produse agroalimentare şi băuturi nealcoolice", "Îmbrăcăminte şi încălţăminte", "Locuinţă, apă, electricitate, gaze şi alţi combustibili" şi "Transport"), nevoi secundare ("Mobilier, dotarea şi întreţinerea locuinţei", "Sănătate", "Telecomunicaţii" şi "Educaţie") şi nevoi terţiare ("Băuturi alcoolice şi tutun", "Cultură", "Hoteluri, cafenele şi restaurante" şi "Diverse produse şi servicii") şi clasificând ţările pentru a dezvălui profiluri şi comportamente mai specifice ale consumului cu privire la importanţa produselor de bază comparativ cu celelalte produse şi servicii materiale.

Rezultatele acestei cercetări au fost publicate în revista "International Journal of Economics, Commerce and Management" (Bălă, 2015a).

## **CAPITOLUL 3. Analiza comparativă a modelelor de consum clasice propuse de Keynes şi Friedman în cazul României**

Analiza statistică a consumului privat (al gospodăriilor) prin utilizarea modelelor de corelare este necesară şi de o importanţă majoră datorită multiplelor dependenţe şi interdependenţe care există între consumul populaţiei şi alţi indicatori, atât la nivel macroeconomic (cheltuielile de consum final ale gospodăriilor populaţiei) cât şi la nivel microeconomic (consumul gospodăriilor pe categorii de cheltuieli, înzestrarea cu bunuri de folosinţă îndelungată etc.).

Scopul acestei lucrări este de a analiza comparativ performanţele funcţiilor de consum formulate de Keynes şi Friedman aplicate în cazul României. În acest sens, am utilizat date pentru perioada 1970-2013 folosind serii de timp, estimând modelele folosind atât seria iniţială cât şi seria logaritmată şi testând cel mai bun model cu date din perioada 2014-2016. Rezultatele au indicat relaţii semnificative între variabilele incluse în modele, dar luând în considerare indicatorii de performanţă specifici, modelele pot fi îmbunătăţite şi actualizate la influenţele actuale din mediul economic privind consumul privat cu scopul de a reduce limitele funcţiilor clasice de consum şi totodată de a obţine rezultate mai bune de prognoză care sunt esenţiale în elaborarea politicilor sociale şi economice pentru analiza bunăstării economice a indivizilor.

### **3.1. Sinteza literaturii de specialitate**

Consumul cheltuielilor reprezintă mai mult de două treimi din principalul indicator macroeconomic PIB în majoritatea ţărilor dezvoltate, iar necesitatea de a analiza relaţia cu alţi macroindicatori şi de a obţine predicţii prin utilizarea unor modele adecvate este esenţială în elaborarea de politici macroeconomice eficiente privind bunăstarea socio-economică.

Două dintre cele mai cunoscute şi aplicate funcţii de consum se bazează pe Ipoteza Venitului Absolut (Absolute Income Hypothesis-AIH) elaborată de economistul englez John Maynard Keynes (1936) şi pe Ipoteza Venitului Permanent (Permanent Income Hypothesis-PIH) introdusă iniţial de economistul american şi laureatul Nobel, Milton Friedman (1957). AIH modelează cheltuielile de consum în funcţie de venit, presupunând că, dacă venitul va creşte, consumul va creşte, dar cu o rată mai mică, implicând de asemenea că economiile vor creşte mai mult pentru cei bogaţi decât pentru cei săraci. Pe de altă parte, modelul PIH consideră consumul şi veniturile ca fiind alcătuite atât dintr-o componentă tranzitorie, cât şi dintr-o componentă permanentă, consumul curent depinzând de venitul permanent şi de valoarea imediat precedentă a consumului mai degrabă decât de venitul curent, argumentul fiind că oamenii îşi planifică cheltuielile de consum pe baza venitului aşteptat din perioada viitoare şi pe baza aşteptărilor raţionale şi nu pe venitul actual, chiar dacă este afectat de şocuri economice.

De la introducerea modelelor de consum AIH şi PIH au fost mulţi cercetători care au testat aceste două funcţii clasice pentru a determina dacă resping sau nu ipotezele implicate de fiecare dintre ele şi dacă pot fi utilizate pentru a prognoza consumul pentru o ţară specifică sau pentru mai multe ţări.

Unele cercetări recente relevante privind estimarea modelului AIH al lui Keynes cu rezultate interesante au fost efectuate de către Adhikari (2014) pe date din Nepal, Apere (2014) şi Alimi (2013) pe date din Nigeria, Ofwona (2013) pe date din Kenya şi Arioğlu şi Tuan (2011) pe date din SUA şi Europa.

În ceea ce priveşte testarea validităţii modelului PIH al lui Friedman, cele mai recente studii care folosesc date din serii de timp au fost utilizate de Altunc şi Aydin (2014) pe ţările D-8, Bonuedi (2012) pe Ghana, Motaqed (2011) pe Iran, Khan şi Manzoor (2012) pe Pakistan, Katsouli (2011) şi Manitsaris (2006) pe 15 state membre selectate din UE, Wang (2011) pe 10 ţări asiatice şi de alţii, Malley şi Molana (1997) pe Canada, Marea Britanie şi SUA, Hayashi (1982) pe SUA şi Uwujaren (1977) pe Nigeria.

Scopul acestei analize este de a estima o versiune a funcţiei de consum bazată pe modelele AIH şi PIH pentru cazul României pentru a verifica validitatea ambelor funcţii şi pentru a compara coeficienţii estimaţi cu privire la venitul curent şi permanent. Prin urmare, analizând relaţia dintre consum şi venit în România pentru perioada 1970-2013, prezentul studiu empiric va servi ca o completare la cercetările anterioare, acoperind, de asemenea, decalajul care există în literatura de specialitate cu privire la acest subiect pentru cazul României.

### **3.2. Descrierea bazei de date şi metodologia de cercetare**

Variabilele utilizate pentru estimarea modelului AIH al lui Keynes şi a modelului PIH al lui Friedman sunt Cheltuielile de Consum Final ale Gospodăriilor (CONS) şi Venitul Naţional Brut (VNB sau Gross National Income - GNI) ca substitut pentru Venitul Real Disponibil. CONS reprezintă acelaşi indicator folosit în analizele prezentate anterior, iar VNB (înainte denumit Produs Naţional Brut) este definit ca fiind suma valorii adăugate de toţi producătorii rezidenţi la care sunt adăugate orice impozite pe produs (fără subvenţii) neincluse în evaluarea producţiei plus încasările nete ale veniturilor primare (remunerarea angajaţilor şi veniturile din proprietate) din străinătate.

Datele acoperă valorile anuale CONS şi VNB din România pentru perioada 1970-2016, măsurate în preţuri constante mld. \$ 1970, colectate din Cercetarea Macroeconomică Globală, bază de date online a intervalului 1970-2016 (Kushnir, 2016).

Metodologia utilizată pentru verificarea ipotezei principale a studiului privind modelele AIH şi PIH prin utilizarea atât a seriei originale, cât şi a seriei transformate prin logaritmare a fost estimarea funcţiilor folosind metoda celor mai mici pătrate (Ordinary Least Squares - OLS) după verificarea în prealabil a staţionarităţii datelor.

Toate procedurile au fost realizate cu software-ul EViews versiunea 6.0.

### **3.3. Rezultatele cercetării**

În primul rând, am reprezentat şi analizat grafic evoluţia seriei considerate pe perioada 1970- 2013 atât pentru seria originală, cât şi pentru seria transformată log, deoarece aceasta din urmă este considerată a avea rezultate mai solide. Se poate deduce din Figura 3.1 că traiectoria indicatorilor CONS şi GNI (VNB) este descrisă de o tendinţă ascendentă în perioada examinată, cu o scădere notabilă a nivelurilor la jumătatea perioadei de timp, imediat după căderea regimului comunist din România.

Considerând că atât CONS, cât şi GNI sunt procese macroeconomice afectate de influenţe inerţiale în timp, presupunem că acestea ar trebui să fie integrate de ordinul I după cum sunt majoritatea indicatorilor economici şi vom verifica această ipoteză prin calcularea rezultatelor a două teste de verificare a rădăcinii unitate Augmented Dickey-Fuller (ADF), Phillips-Perron (PP) şi testul de staţionaritate Kwiatkowski-Phillips-Schmidt-Shin (KPSS) pentru a demonstra ipoteza atât pentru seriile iniţiale CONS şi GNI, cât şi pentru seriile log-transformate denumite LCONS şi LGNI, în Figura 3.2.

*Sursa: Prelucrare pe baza datelor furnizate de site-ul http://www.ivanstat.com/ro/index.html*

Se observă din evoluţia seriei log-transformate prezentată în Figura 3.2, netezirea trendului seriei iniţiale şi stabilizarea varianţei pentru reducerea unei posibile heteroschedasticităţi.

**Figura 3.2 Evoluţia LCONS şi LGNI în perioada 1970-2013 (preţuri constante mld. \$ 1970)**

*Sursa: Prelucrare pe baza datelor furnizate de site-ul http://www.ivanstat.com/ro/index.html*

**Tabelul 3.1 Rezultatele de detectare a rădăcinii unitate folosind testele ADF, PP şi KPSS pentru seriile CONS, GNI, LCONS şi LGNI**

*Sursa: Prelucrare pe baza datelor furnizate de site-ul http://www.ivanstat.com/ro/index.html Notă: (\*) semnificativ statistic pentru un nivel de 5%; I(0) – serie integrată de ordin 0 (serie staţionară în nivel); I(1) – serie integrată de ordin I (serie staţionară după prima diferenţiere); I(2) – serie integrată de ordin II (serie staţionară după a doua diferenţiere).*

Rezultatele prezentate în Tabelul 3.1 sunt într-o oarecare măsură neconcludente, comparând rezultatele celor trei teste, în special în ceea ce priveşte opţiunea care include constantă şi trend (opţiunea de test utilizată rar), dar în general putem afirma, bazându-ne pe analiza ulterioară, că seriile CONS, GNI, LCONS şi LGNI sunt integrate de ordinul I prin utilizarea unui nivel de semnificaţie de 5%, luând în considerare, de asemenea, şi evoluţia lor pe perioada considerată prezentată în Figura 3.1 şi Figura 3.2.

Pentru testarea corectă a modelelor AIH şi PIH fără obţinerea unor rezultate false, am calculat prima diferenţiere ale seriilor originale (DCONS, DGNI) şi log (DLCONS, DLGNI) şi am estimat cele patru modele prin metoda celor mai mici pătrate (OLS).

Rezultatele estimate pentru verificarea funcţiei de consum a lui Keynes sunt prezentate în Tabelul 3.2 pentru modelul AIH I folosind seriile originale şi în Tabelul 3.3 pentru modelul AIH II utilizând seria log-transformată.

Din rezultatele modelului AIH I (Tabelul 3.2) se constată că parametrul estimat al DGNI este semnificativ statistic dacă luăm în considerare nivelul de semnificaţie de 5%, performanţa generală a modelului fiind validată de valoarea scăzută p-value asociată testului F (0,00 <0,05). Propensitatea marginală de consum pe termen scurt (Marginal Propensity to Consume-MPC) este în valoare de 0,564, ceea ce înseamnă că o creştere a venitului cu 1 mld. \$ 1970 va spori consumul cu 564 mil. \$ 1970, constanta fiind pozitivă validând astfel ipotezele modelului Keynes.

**Tabelul 3.2 Rezultate estimate pentru modelul AIH I**

*Sursa: Prelucrare pe baza datelor furnizate de site-ul http://www.ivanstat.com/ro/index.html*

Pentru modelul AIH II cu rezultatele prezentate în Tabelul 3.3, parametrul estimat al DLGNI este, de asemenea, semnificativ statistic la nivelul de 5%, având o valoare de 0,864 reprezentând elasticitatea consumului curent în raport cu venitul curent, care implică faptul că, pe termen scurt, o creştere de 1% a venitului curent conduce la o creştere a consumului curent cu 0,864%. Acest rezultat indică influenţa puternică a modificărilor în consumul curent datorită modificărilor venitului curent. Performanţa modelului este, de asemenea, validată de valoarea scăzută a pvalue asociată testului F (0,00 <0,05).

*Sursa: Prelucrare pe baza datelor furnizate de site-ul http://www.ivanstat.com/ro/index.html*

În ceea ce priveşte modelul PIH al lui Friedman, rezultatele estimate sunt expuse în Tabelul 3.4 pentru varianta modelului PIH I folosind seriile originale şi în Tabelul 3.5 pentru modelul PIH II utilizând seriile log-transformate.

Rezultatele obţinute prin estimarea modelului PIH I indică în Tabelul 3.4 că parametrul estimat al DGNI este singurul semnificativ statistic la nivelul de 5%, MPC fiind de 0,593 ceea ce înseamnă o creştere a veniturilor cu 1 mld. \$ 1970 determină o creştere cu aproape 593 mil. \$ 1970 a consumului, constanta fiind pozitivă, iar valoarea întârziată a consumului fiind surprinzător negativă, acest rezultat fiind în concordanţă cu cel din lucrările anterioare ale autorului, totuşi ambele fiind nesemnificative. În ansamblu, performanţa modelului este validată de valoarea scăzută a p-value asociată testului F (0,00 <0,05).

**Tabelul 3.4 Rezultate estimate pentru modelul PIH I**

*Sursa: Prelucrare pe baza datelor furnizate de site-ul http://www.ivanstat.com/ro/index.html*

În ceea ce priveşte modelul PIH II cu seria log-transformată, rezultatele estimate prezentate în Tabelul 3.5 constată faptul că, coeficientul DLGNI este din nou singurul semnificativ statistic la nivelul de 5%, elasticitatea consumului curent în raport cu venitul curent fiind foarte mare cu o valoare de 0,931, ceea ce înseamnă că o creştere a venitului cu 1% determină o creştere cu aproape 0,931% a consumului, constanta şi celălalt coeficient fiind nesemnificativi şi cu aceleaşi semne determinate pentru modelul PIH I. Din nou, performanţa generală a modelului este validată de valoarea scăzută a p-value asociată testului F (0,00 <0,05).

**Tabelul 3.5 Rezultate estimate pentru modelul PIH II**

*Sursa: Prelucrare pe baza datelor furnizate de site-ul http://www.ivanstat.com/ro/index.html*

Pentru a evalua şi a compara modelele pentru testarea ipotezelor funcţiilor AIH şi PIH folosind datele originale şi log-transformate, am analizat rezultatele pentru testele privind prezenţa heteroschedasticităţii (Breusch-Pagan-Godfrey-BPG), a erorilor autocorelate (Durbin-Watson-DW), a distribuţiei normale a erorilor (Jarque-Bera-JB) şi a coeficientului de determinare (R<sup>2</sup> ).

În urma rezultatelor testelor de performanţă prezentate în Tabelul 3.6 privind modelele AIH, se observă că ambele au probleme legate de heteroschedasticitate, ipoteza nulă a testului BPG fiind respinsă pentru un nivel de semnificaţie de 5%. Modelele AIH nu prezintă autocorelare pozitivă a variabilei reziduale, valorile calculate pentru DW fiind mai mari decât valoarea critică superioară a DWupper = 1,55773 şi, de asemenea, nu prezintă autocorelaţie negativă, deoarece relaţia (4-DW) > DWupper este de asemenea validată. Rezultatele testului JB nu reuşesc să

respingă ipoteza nulă conform căreia erorile au o distribuţie aproximativ normală, astfel încât se verifică şi această condiţie a estimării regresiei liniare.

Având în vedere aceste rezultate, precum şi faptul că modelul AIH II explică 57% din variaţia consumului comparativ cu procentul de 51% explicat de modelul AIH I şi împreună cu valorile obţinute ale criteriilor informaţionale Akaike, Schwarz şi Hannan-Quinn (Tabelul 3.2 şi Tabelul 3.3) care sunt mai mici pentru AIH II decât pentru AIH I putem afirma că modelul care utilizează seriile log-transformate performează mai bine decât cel iniţial pentru estimarea şi validarea funcţiei de consum a lui Keynes.

**Tabelul 3.6 Teste de performanţă a modelelor estimate**

*Sursa: Prelucrare pe baza datelor furnizate de site-ul http://www.ivanstat.com/ro/index.html Notă: (\*) valorile critice pentru DW cu 43 obs. şi 2 coef.: DWlower=1.46278 şi DWupper=1.55773; (\*\*) valorile critice pentru DW cu 42 obs. şi 3 coef.: DWlower=1.40730 şi DWupper=1.60608.*

În ceea ce priveşte modelele PIH, se observă că ambele rezultate ale testului BPG resping ipoteza nulă a homoschedasticităţii pentru un nivel de semnificaţie de 5%, această condiţie nefiind îndeplinită nici după reestimarea modelelor, considerând problema heteroschedasticităţii. Modelele PIH nu prezintă autocorelarea pozitivă a termenilor erorii, valorile calculate pentru DW fiind mai mari decât valoarea critică superioară DWupper = 1.40730 şi, de asemenea, nu prezintă autocorelaţie negativă, deoarece relaţia (4-DW) > DWupper este de asemenea validată. Rezultatele testului JB nu reuşesc să respingă ipoteza nulă conform căreia erorile prezintă o distribuţie aproximativ normală, astfel încât se verifică şi această condiţie a estimării regresiei liniare.

Considerând aceste rezultate, precum şi faptul că modelul PIH II explică aproape 58% din variaţia consumului comparativ cu aproximativ 53% a variaţiei explicate de modelul PIH I şi împreună cu valorile pentru criteriile informaţionale Akaike, Schwarz şi Hannan-Quinn (Tabelul 3.4 şi Tabelul 3.5) care prezintă valori mai mici pentru PIH II decât pentru PIH I putem afirma că al doilea model este mai performant decât primul în ceea ce priveşte estimarea funcţiei de consum a lui Friedman; cu toate acestea coeficientul consumului din perioada imediat precedentă a fost găsit nesemnificativ pentru ambele modele, prin urmare modelele nu sunt adecvate pentru a realiza predicţii în forma lor actuală.

Ţinând cont de rezultatele privind performanţa modelelor estimate am ales pentru testare modelul AIH II pentru a obţine valorile CONS din perioada 2014-2016 şi pentru a le compara cu valorile CONS disponibile recent din aceeaşi sursă de date folosită în acest studiu. Pentru testare am folosit datele actualizate care conţin ajustări şi pentru seria de date iniţială folosită în modelele anterior estimate (Kushnir, 2016).

Utilizând modelul DLCONS = 0,007373 + 0.863523 \* DLGNI, pentru următorii trei ani vom avea relaţiile:

DLCONS<sup>2014</sup> = 0,007373 + 0.863523 \* DLGNI2014,

DLCONS<sup>2015</sup> = 0,007373 + 0.863523 \* DLGNI2015,

DLCONS<sup>2016</sup> = 0,007373 + 0.863523 \* DLGNI2016, unde:

DLGNI<sup>2014</sup> = LGNI<sup>2014</sup> - LGNI<sup>2013</sup> = 1,684845 – 1,667453 = 0,017392

DLGNI<sup>2015</sup> = LGNI<sup>2015</sup> - LGNI<sup>2014</sup> = 1,697229 – 1,684845 = 0,012384

DLGNI<sup>2016</sup> = LGNI<sup>2016</sup> - LGNI<sup>2015</sup> = 1,716003 – 1,697229 = 0,018774

Astfel se obţin valorile diferenţiate pentru LCONS în anii 2014-2016:

DLCONS<sup>2014</sup> = 0,007373 + 0.863523 \* 0,017392 = 0,022392

DLCONS<sup>2015</sup> = 0,007373 + 0.863523 \* 0,012384 = 0,018067

DLCONS<sup>2016</sup> = 0,007373 + 0.863523 \* 0,018774 = 0,023585

În final putem obţine valorile CONS pentru perioada 2014-2016 conform modelului:

DLCONS2014 = LCONS2014 - LCONS<sup>2013</sup>

→ LCONS2014 = DLCONS2014 + LCONS<sup>2013</sup> = 0,022392 + 1,604226 = 1,626618

→ CONS<sup>2014</sup> = 10LCONS <sup>2014</sup> = 101,626618 = 42,33

DLCONS<sup>2015</sup> = LCONS<sup>2015</sup> - LCONS<sup>2014</sup>

$$\Rightarrow \text{LCONS}\_{2015} = \text{DLCONS}\_{2015} + \text{LCONS}\_{2014} = 0,\\ 018067 + 1, 626618 = 1, 643379$$

→ CONS<sup>2015</sup> = 10LCONS <sup>2015</sup> = 101,643379 = 43,99

DLCONS<sup>2016</sup> = LCONS<sup>2016</sup> - LCONS<sup>2015</sup>

→ LCONS<sup>2016</sup> = DLCONS<sup>2016</sup> + LCONS<sup>2015</sup> = 0,023585 + 1,643379 = 1,673892

→ CONS<sup>2016</sup> = 10LCONS <sup>2016</sup> = 101,673892 = 47,19

Valorile CONS reale, disponibile (Kushnir, 2016) pentru această perioadă sunt: 2013 – 40,2; 2014 – 42,2; 2015 – 44,7; 2016 – 48. Valorile sunt exprimate în preţuri constante mld. \$ SUA 1970.

Comparând valorile estimate prin modelul AIH II pentru perioada 2014-2016 cu cele reale disponibile pentru aceeaşi perioadă putem observa că acestea sunt foarte apropiate ca valoare existând o eroare medie absolută de 0,46 mld. \$, diferenţă care se poate datora testării modelului cu valori ajustate din perioada 2013-2016 ale sursei de date (Kushnir, 2016). O variantă de îmbunătăţire a valorilor estimate ale modelului este ca acesta să fie estimat din nou utilizând seria de date nouă pentru a verifica dacă comportamentul autoregresiv al acestui indicator se menţine sau nu şi apoi testat folosind date din anii imediat următori atunci când datele vor fi disponibile.

### **3.4. Concluzii**

În ceea ce priveşte estimarea modelului AIH al lui Keynes pentru cazul României, rezultatele obţinute au indicat modelul AIH II ca fiind cel care a estimat cel mai bine funcţia de consum ţinând cont de testele de diagnostic şi de performanţa generală a modelului. Rezultatul estimat demonstrează influenţa puternică a modificărilor în consumul curent datorită modificărilor venitului curent, indicând că, pe termen scurt, o creştere cu 1% a venitului curent ar duce la o creştere cu 0,86% a consumului curent.

Din Tabelul 3.4 am calculat MPC cu privire la venitul permanent ca fiind egal cu: c(2)/(1-c (3)), unde c(2) este coeficientul estimat pentru DGNI şi c(3) este coeficientul estimat pentru DCONS(-1) şi, respectiv, din Tabelul 3.5 am calculat elasticitatea consumului în raport cu venitul permanent ca fiind egală cu: c(2)/(1-c(3)), unde c(2) este coeficientul estimat pentru DLGNI, iar c(3) este coeficientul estimat pentru DLCONS(-1).

Deoarece în modelul PIH I, MPC pe termen scurt este 0,59, iar MPC pe termen lung este 0,53, împreună cu elasticitatea pe termen scurt în valoare de de 0,59% şi elasticitatea pe termen lung în valoare de 0,53% din modelul PIH II, putem afirma că nu este aproape nicio diferenţă între valorile MPC sau elasticităţile consumului în raport cu venitul curent şi cele în raport cu venitul permanent şi, prin urmare, modelul de consum PIH nu se validează pentru cazul României.

Prin compararea rezultatelor modelelor AIH cu rezultatele obţinute pentru modelele PIH putem afirma că, consumul gospodăriilor populaţiei din România este influenţat în principal de modificările nivelului venitului curent, fiind sensibil la schimbările economice pe termen scurt legate de venituri. O implicare a politicilor publice asupra acestui rezultat poate fi aceea conform căreia schimbările temporare ale politicii fiscale care afectează veniturile consumatorilor din România vor avea un impact semnificativ asupra cheltuielilor de consum. Prin urmare, pentru a stimula consumul cu scopul stimulării bunăstării şi creşterii economice, politicile guvernamentale, care vizează sporirea venitului disponibil şi a puterii de cumpărare a gospodăriilor din România, trebuie să fie concepute pe termen scurt sau cel mult pe termen mediu, pentru a fi eficiente.

Rezultatele acestui studiu au fost diseminate în cadrul conferinţei "International Conference on Trends in Business and Economics" – (Londra - Mai, 2015) şi publicate în volumul conferinţei (Bălă, 2015b).

## **CAPITOLUL 4. Testarea ipotezei modelului de tip "mers aleator" ("random walk") a lui Robert Hall în cazul consumului privat din România**

Scopul acestui studiu este de a analiza consumul privat din România dintr-o perspectivă de modelare a seriilor de timp având ca punct de plecare ipoteza teoriei consumului de tip "mers aleator" ("random walk"). Modelul de tip "random walk" a fost iniţiat de economistul Robert Hall (1978) care a descris consumul ca o funcţie dependentă numai de consumul din perioada imediat anterioară plus termenul eroare (inovare). Metoda Box-Jenkins a fost introdusă pentru analiză prin utilizarea datelor anuale privind consumul privat din România pentru perioada 1970- 2013, exprimat preţuri constante mld. \$ 1970. Rezultatele finale au arătat că, în România consumul privat este mult mai bine caracterizat printr-un proces autoregresiv AR(4), invalidând astfel ipoteza conform căreia ar fi reprezentat de un model AR(1). Mai mult, coeficientul estimat al AR(4) s-a dovedit a fi negativ, rezultatul probabil indicând un efect de ajustare în timp a consumului privat prin influenţa altor indicatori macroeconomici.

### **4.1. Sinteza literaturii de specialitate**

Consumul privat este componenta principală a PIB-ului calculat după metoda cheltuielilor, ponderea acestuia în producţia economică fiind de aproape 74% în anul 2008, anul de vârf al creşterii economice din România. Deoarece deţine din ce în ce mai mult o parte substanţială din PIB şi este văzut ca un indicator substitut pentru generarea şi influenţarea bunăstării economice a populaţiei, consumul privat din România a fost analizat folosind diferite modele şi metode statistice de-a lungul timp, relaţia cu alţi indicatori macroeconomici, cum ar fi cea cu PIB (Anghelache, 2011), sau cu PIB, rata inflaţiei şi rata şomajului (Necşulescu & Şerbănescu, 2014); a fost de asemenea analizat din punct de vedere teoretic cu privire la factorii indirecţi care îl influenţează cum sunt starea demografică, condiţiile de muncă, nivelul şi evoluţia veniturilor populaţiei, calitatea condiţiilor de trai, instruirea, educaţia şi nivelul culturii, starea de sănătate a populaţiei sau evoluţia tehnologică, aşa cum a fost evidenţiat într-un studiu realizat de Popescu et al. (2010).

Cu excepţia acestor studii nu există nici o cercetare bine documentată în literatura de specialitate privind analiza consumului privat pentru cazul României utilizând serii de timp şi/sau testarea ipotezei modelului de consum de tip "random walk" al lui Hall (1978).

În studiul său, Hall (1978) a pornit de la ipoteza că "în particular, nicio variabilă în afară de consumul curent nu ar trebui să aibă valoare mai mare în prezicerea consumului viitor", utilizând date trimestriale cu privire la consumul real pe cap de locuitor al bunurilor de uz curent şi al serviciilor, pentru perioada 1948-1977, perioada de după război din Statele Unite şi a fundamentat dovezi care susţin versiunea sa modificată a ipotezei ciclului de viaţă al venitului permanent.

În plus, Sargent (2015) a declarat despre versiunea modelului de consum al acestei teorii a lui Hall că: "impunerea unor aşteptări raţionale produce rezultatul conform căruia consumul este reprezentat de un "mers aleator": cea mai bună predicţie a consumului viitor este nivelul actual de consum".

Zakia şi Tanweer (2015) au constatat în urma rezultatelor din analiza seriei de timp a funcţiei consumului agregat în cazul Pakistanului faptul că se validează empiric ipoteza procesului de tip "random walk" utilizând date trimestriale ale consumului din perioada 1973(1) - 2010(4). De asemenea, studiul realizat de Reis (2009) a analizat prin comparaţie ipotezele lui Hall (1978) şi Lucas (1987) privind natura autoregresivă a consumului agregat, iar rezultatele acestuia confirmă teoria procesului "random walk" pentru un nivel de semnificaţie de 5%.

Lucrarea lui Hall a fost totuşi criticată de următorii autori care au testat teoria şi nu au obţinut dovezi suficiente pentru a susţine ipoteza lui Hall (Blinder & Deaton, 1985). În încercarea sa de a analiza modelul lui Hall în cazul Statelor Unite, rezultatele lui Jaeger de a folosi date trimestriale de prognoză (1992) au respins ipoteza "random walk", acest rezultat fiind explicat de unii autori cum ar fi Carroll (2001) ca fiind de aşteptat din cauza limitelor modelului în expunerea variabilelor pentru consumul preferenţial al consumatorilor, cum ar fi elasticitatea intertemporală a substituţiei. Alţi autori, cum ar fi Davidson şi Hendry (1981), au dezvăluit că au testat funcţia de consum de tip "random walk" (Davidson, Hendry, Srba & Yeo, 1978) ca un caz special de estimare a funcţiei consumului agregat din Regatul Unit folosind un model de corectare a erorilor (Error Correction Model).

Spre deosebire de teoria lui Hall, Robert Lucas Jr. (1987) a presupus în lucrarea sa că şocurile către consum sunt necorelate în serie, studiul lui fiind respins şi de alte studii empirice care au urmat prezumţiei sale (Reis, 2009).

Din perspectiva testării teoriei "random walk", studiul actual analizează consumul privat prin utilizarea datelor din seriile de timp şi folosirea procedurii Box-Jenkins, încercând să testeze această teorie discutată şi să completeze spaţiul care există în literatura de specialitate din România şi nu numai cu privire la cercetarea acestui subiect.

### **4.2. Descrierea bazei de date şi metodologia de cercetare**

Variabila utilizată pentru analiza seriilor de timp a consumului privat este reprezentată de Cheltuielile de consum final ale gospodăriilor (Household Final Consumption Expenditure-HFCE) care cuprinde cheltuielile gospodăriilor pentru achiziţionarea de bunuri şi servicii pentru a îndeplini direct nevoile individuale ale membrilor gospodăriilor rezidente, cheltuielilor publice pentru consum individual, (pentru sănătate, securitate şi asistenţă socială, cultură, sport, recreere, colectarea deşeurilor gospodăriilor) şi cheltuielile instituţiilor fără scop lucrativ care deservesc gospodăriile populaţiei pentru consumul individual.

Datele cuprind valorile anuale ale consumului privat din România pentru perioada 1970-2016 exprimate în preţuri constante mld. \$ 1970 şi au fost extrase din Cercetarea Macroeconomică Globală, bază de date online 1970-2013 (Kushnir, 2016).

Metoda utilizată pentru verificarea ipotezei principale a studiului privind teoria consumului de tip "random walk", introdusă de Hall (1978), a fost procedura Box-Jenkins pentru analiza seriilor de timp (Stancu, 2011) prin estimatarea modelului pe perioada 1970-2013 şi testarea acestuia pentru următorii trei ani (2014-2016).

Toate procedurile au fost realizate cu software-ul EViews versiunea 6.0.

### **4.3. Rezultatele cercetării**

Evoluţia HFCE în perioada 1970-2013, prezentată în Figura 4.1, este caracterizată printr-o tendinţă generală ascendentă, cu o scădere dramatică a nivelului în perioada 1991-1993, imediat după căderea regimului comunist, urmată de o redresare între anii 1994-1996, stagnând în anii următori şi atingând aproape nivelul indicatorului înainte de schimbarea sistemului politic. Perioada cuprinsă între anii 2000 şi 2008 este definită de o creştere economică continuă şi susţinută, sporind astfel nivelul consumului privat (HFCE) până în 2009, când indicatorul macroeconomic a înregistrat cea de-a doua scădere a nivelului ca urmare a efectelor crizei economice şi financiare, respectiv în ultimii ani ai perioadei analizate. Având în vedere evoluţia generală a HFCE din Figura 4.1 şi luând în considerare faptul că acesta reprezintă un indicator macroeconomic important, putem admite că HFCE este un proces inerţial care poate fi descris de un model autoregresiv.

*Sursa: Prelucrare pe baza datelor furnizate de site-ul http://www.ivanstat.com/ro/index.html*

Prin aplicarea primului pas al procedurii Box-Jenkins am investigat dacă seria este staţionară prin vizualizarea corelogramei HFCE cu valorile calculate pentru funcţia de autocorelare (Autocorrelation Function-ACF) şi funcţia de autocorelare parţială (Partial Autocorrelation Function-PACF) din Figura 4.2. Rezultatele ambelor funcţii indică faptul că seria HFCE poate fi modelată cel mai bine printr-un proces AR(1) sau cel mult printr-un proces AR(2).

### HFCE

**Figura 4.2 Corelograma seriei HFCE cu valorile ACF şi PACF**

*Sursa: Prelucrare pe baza datelor furnizate de site-ul http://www.ivanstat.com/ro/index.html*

Pentru a verifica rezultatele privind caracterul non-staţionar al seriei de date HFCE, am continuat cu analiza rezultatelor testului de detectare a rădăcinii unitate Augmented Dicky-Fuller (ADF) şi Phillips-Perron (PP), cele mai cunoscute teste aplicate în acest scop. Rezultatele testelor ADF şi PP prezentate în Tabelul 4.1 indică faptul că HFCE are o rădăcină unitate, fiind în imposibilitatea de a respinge ipoteza nulă utilizând un nivel de semnificaţie de 5% (valoarea p-value al testului ADF (cu constantă şi trend): 0,4864 > 0,05, iar valoarea p-value a testului PP (cu constantă şi trend): 0,3914> 0,05).

**Tabelul 4.1 Rezultatele testelor de detectare a rădăcinii unitate ADF şi PP pentru seria HFCE (seria originală)**

*Sursa: Prelucrare pe baza datelor furnizate de site-ul http://www.ivanstat.com/ro/index.html Notă: (\*) semnificativ statistic pentru un nivel de 5%; I(1) – serie integrată de ordin I (serie staţionară după prima diferenţiere).*

Următorul pas pe care l-am considerat în analiză a fost diferenţierea seriei HFCE şi efectuarea din nou a testelor ADF şi PP pentru a determina dacă prima serie diferenţiată devine staţionară sau nu. Rezultatele obţinute în Tabelul 4.2 demonstrează că noua serie DHFCE diferenţiată este acum staţionară folosind un nivel de semnificaţie de 5% (valoarea p-value a ADF (cu constantă şi trend): 0,0001 < 0,05, iar valoarea p-value a PP (cu constantă şi trend): 0,0001 < 0,05).

**Tabelul 4.2 Rezultatele testelor de detectare a rădăcinii unitate ADF şi PP pentru seria DHFCE (seria diferenţiată)**

*Sursa: Prelucrare pe baza datelor furnizate de site-ul http://www.ivanstat.com/ro/index.html Notă: (\*) semnificativ statistic pentru un nivel de 5%; I(0) – serie integrată de ordin 0 (serie staţionară în nivel).*

Datorită faptului că seria de date DHFCE este staţionară şi ţinând cont de modelele autoregresive sugerate de valorile ACF şi PACF din corelograma prezentată în Figura 4.2, următorul pas al procedurii Box-Jenkins pe care am aplicat-o a fost estimarea a patru modele de regresie a seriei de timp propuse pentru a evalua efectul inerţial asupra DHFCE. Toate modelele includ constantă, cu următoarele specificaţii:

- modelul 1 include primele cinci componente autoregressive (AR(1) -AR(5));

- modelul 2 include componentele AR(4) şi AR(5);

- modelul 3 include numai componenta AR(4);

- modelul 4 include numai componenta AR(5).

Metoda aleasă pentru estimare a fost metoda celor mai mici pătrate Ordinary Least Squares (OLS).

Rezultatele estimate ale primelor două modele sunt prezentate în Figura 4.3. Din rezultatele Modelului 1 se constată că numai parametrul estimat al procesului AR(4) este semnificativ din punct de vedere statistic dacă luăm în considerare un nivel de semnificaţie de 10%, performanţa generală a modelului fiind invalidată de valoarea ridicată a p-value asociată testului F (0,195> 0,05). Un detaliu interesant de notat având în vedere rezultatele obţinute este valoarea componentei AR(1) a HFCE care nu este statistic semnificativă (valoarea p-value pentru AR(1): 0,90>0,05), acest rezultat contrazicând teoria economică şi ipoteza conform căreia consumul privat este un proces AR(1) după cum sunt reprezentaţi majoritatea indicatorilor macroeconomici. În continuare am estimat Modelul 2 doar prin includerea constantei şi a componentelor AR(4) şi AR(5) luând în considerare faptul că au cele mai scăzute valori p-value pentru coeficienţii estimaţi în Modelul 1. Rezultatele listate în partea dreaptă a Figurii 4.3 arată că parametrii estimaţi pentru procesele AR(4) şi AR(5) sunt semnificativi statistic pentru un nivel de 5% şi respectiv de 10% (valoarea p-value pentru AR(4): 0,0448 <0,05; AR(5): 0,0782 <0,10), sugerând astfel că indicatorul consumului privat poate depinde de valoarea sa din trecut, şi anume cu patru perioade şi/sau cinci perioade anterioare temporal şi nu de valoarea sa din perioada (anul) imediat precedent.

**Figura 4.3 Rezultatele estimate ale Modelului 1 (stânga) şi ale Modelului 2 (dreapta)**

*Sursa: Prelucrare pe baza datelor furnizate de site-ul http://www.ivanstat.com/ro/index.html*

Valoarea p-value a testului F pentru Modelul 2 (Figura 4.3-dreapta) este mai mică decât 0,05, dar parametrii estimaţi sunt aproape nesemnificativi statistic pentru un nivel de 5%, aşa că am avansat analiza estimând alte două modele 3 şi 4, fiecare dintre ele incluzând separat doar o componentă din Modelul 2, aşa cum este prezentat în Figura 4.4. Prin comparaţie, Modelul 3 din Figura 4.4 este mai adecvat pentru a explica seria de timp DHFCE, deoarece parametrul estimat pentru componenta AR(4) este semnificativ statistic la nivelul de 5% (valoarea p-value pentru AR(4): 0,0322 <0,05) iar testul F validează performanţa generală a modelului pentru acelaşi nivel de semnificaţie (valoarea p-value a testului F: 0,0322 <0,05). Mai mult decât atât, valoarea statisticii Durbin Watson (DW) (dDW = 1,96) este mai mare decât valoarea critică superioară a acestui test dupper = 1,53963, indicând faptul că termenii eroare nu sunt autocorelaţi pozitiv sau autocorelaţi negativ, deoarece relaţia (4-dDW) > dupper de asemenea se verifică. Spre deosebire de aceste rezultate, cele estimate pentru Modelul 4 – Figura 4.4 nu s-au dovedit a fi semnificative statistic pentru nivelul de 5%, deoarece valorile p-value ale parametrului estimat pentru AR(1) şi pentru testul F au fost în valoare de 0,059 >0,05, modelul având totuşi o valoare robustă a statisticii DW.

**Figura 4.4 Rezultatele estimate ale Modelului 3 (stânga) şi ale Modelului 4 (dreapta)**

*Sursa: Prelucrare pe baza datelor furnizate de site-ul http://www.ivanstat.com/ro/index.html*

Cu toate acestea, Modelul 3 explică numai 12% din variaţia variabilei analizate (DHFCE), deoarece coeficientul de determinare R<sup>2</sup> este 0,118. De asemenea, semnul parametrului estimat al componentei AR(4) este negativ, ceea ce implică faptul că, dacă valoarea consumului cu patru perioade temporale anterioare ar creşte cu o unitate monetară atunci valoarea consumului curent (actual) va scădea cu aproape 0,34 unităţi monetare. Acest rezultat sugerează că poate exista un efect inerţial asupra consumului privat datorat influenţei investiţiilor. În oricare dintre cazuri, toate rezultatele obţinute susţin respingerea teoriei consumului de tip "random walk", care presupune consumul privat a fi un proces AR(1), în cazul României.

Am testat în continuare stabilitatea şi robusteţea Modelului 3 estimat prin generarea şi vizualizarea graficului rădăcinilor inverse ale AR/MA aşa cum este prezentat în Figura 4.5. Rădăcinile inverse se află în cercul unităţii, cu valori mai mici de 1, aceste rezultate indicând faptul că modelul este stabil dinamic şi, astfel, adecvat pentru realizarea previziunilor.

#### **Figura 4.5 Rădăcinile inverse ale AR/MA**

*Sursa: Prelucrare pe baza datelor furnizate de site-ul http://www.ivanstat.com/ro/index.html*

Considerând rezultatele anterioare, există dovezi puternice conform cărora consumul privat urmează un proces autoregresiv de ordin 4, implicând faptul că valorile actuale ale acestui consum depind de valorile anterioare cu patru perioade temporale imediat precedente. Modelul care descrie acest proces se poate transcrie cu ecuaţia:

**Modelul 3:** DHFCE = 0,50656 - 0,34353 \* DHFCE (t-4).

În continuare am testat Modelul 3 pentru a obţine valorile HFCE din perioada 2014-2016 şi pentru a le compara cu valorile HFCE disponibile recent din aceeaşi sursă de date utilizată pentru această cercetare. Pentru testare am folosit datele actualizate care conţin ajustări şi pentru seria de date iniţială folosită în modelele anterior estimate (Kushnir, 2016).

Utilizând modelul DHFCE = 0,50656 - 0,34353 \* DHFCE (t-4), pentru următorii trei ani vom avea relaţiile:

DHFCE<sup>2014</sup> = 0,50656 - 0,34353 \* DHFCE2010,

DHFCE<sup>2015</sup> = 0,50656 - 0,34353 \* DHFCE2011,

DHFCE<sup>2016</sup> = 0,50656 - 0,34353 \* DHFCE2012, unde:

DHFCE2010 = HFCE2010 - HFCE<sup>2009</sup> = 39,3 – 39 = 0,3

DHFCE2011 = HFCE2011 - HFCE<sup>2010</sup> = 39,6 – 39,3 = 0,3

DHFCE2012 = HFCE2012 - HFCE<sup>2011</sup> = 40,1 – 39,6 = 0,5

Astfel se obţin valorile diferenţiate pentru HFCE în anii 2014-2016:

DHFCE<sup>2014</sup> = 0,50656 - 0,34353 \* 0,3 = 0.4035

DHFCE<sup>2015</sup> = 0,50656 - 0,34353 \* 0,3 = 0.4035

DHFCE<sup>2016</sup> = 0,50656 - 0,34353 \* 0,5 = 0.3348

În final putem obţine valorile HFCE pentru perioada 2014-2016 conform modelului:

DHFCE2014 = HFCE2014 - HFCE<sup>2013</sup>

→ HFCE2014 = DHFCE2014 + HFCE2013 = 0,4035 + 40,2 = 40,6035

DHFCE<sup>2015</sup> = HFCE2015 - HFCE<sup>2014</sup>

→ HFCE2015 = DHFCE2015 + HFCE2014 = 0,4035 + 42,2 = 42,6035

DHFCE2016 = HFCE2016 - HFCE<sup>2015</sup>

→ HFCE2016 = DHFCE2016 + HFCE2015 = 0,3348 + 44,7 = 45,0348

Valorile HFCE reale, disponibile (Kushnir, 2016) pentru această perioadă sunt: 2009 – 39; 2010 – 3963; 2011 – 39,6; 2012 – 40,1; 2013 – 40,2; 2014 – 42,2; 2015 – 44,7; 2016 – 48. Valorile sunt exprimate în preţuri constante mld. \$ SUA 1970.

Comparând valorile estimate prin Modelul 3 pentru perioada 2014-2016 cu cele reale disponibile pentru aceeaşi perioadă putem observa că există o diferenţă de aproximativ 2-3 mld. \$, diferenţă care se poate datora testării modelului cu valori ajustate din perioada 2009-2015 ale sursei de date (Kushnir, 2016). O variantă de îmbunătăţire a valorilor estimate ale modelului este ca acesta să fie estimat din nou utilizând seria de date nouă pentru a verifica dacă comportamentul autoregresiv al acestui indicator se menţine sau nu şi apoi testat folosind date din anii imediat următori atunci când datele vor fi disponibile.

### **4.4. Concluzii**

Consumul privat (HFCE) este un proces macroeconomic inerţial şi în acest studiu a fost analizat din punctul de vedere al teoriei consumului de tip "random walk" a lui Hall (1978). Ipoteza cercetării empirice conform căreia consumul privat din România este reprezentat de un proces AR(1) (valoarea curentă a consumului privat este dependentă de valoarea imediat precedentă din punct de vedere temporal) a fost infirmată de rezultatele statistice care indică faptul că, consumul privat este un proces de tip AR(4) cu un parametru estimat de -0,34, anulând astfel modelul de consum de tip "random walk" susţinut de Hall (1978) şi relevând, de asemenea, un efect inerţial asupra consumului privat, probabil datorat influenţei investiţiilor sau a veniturilor. Acest rezultat este în acord cu cel obţinut de Mei (2012), care a demonstrat că, consumul este explicat printr-o componentă AR(3) având un coeficient negativ estimat printr-un model de corecţie a erorilor vectoriale, în care a inclus ca variabile independente indicele Gini pentru gospodăriile populaţiei, indicele Standard&Poor 500, venitul disponibil, raportul dintre datorie şi venituri şi câteva variabile artificiale (dummy), utilizând date din SUA pentru perioada 1967-2009.

Rezultatele obţinute prin studiul prezentat au unele limitări privind dimensiunea eşantionului, care este un factor important în obţinerea unor rezultate mai fiabile, în special atunci când analiza se realizează utilizând serii de timp. Un alt posibil neajuns al analizei poate fi dat de valoarea coeficientului de determinare R<sup>2</sup> de aproximativ 0,12, valoare care lasă neexplicat un procent de aproape 88% al variaţiei variabilei dependente. Acest rezultat poate fi datorat faptului că acest tip de model include doar un factor exogen, făcând astfel necesară adăugarea mai multor variabile în modelul iniţial, cu scopul creşterii valorii lui R<sup>2</sup> şi, astfel, a performanţei modelului. De asemenea, trebuie luată în considerare şi compararea valorilor estimate pentru perioada 2014- 2016 cu datele reale ajustate care indică o diferenţă medie de 2,5 mld. \$ (SUA 1970) a consumului privat anual, valorile estimate prin model subestimând cu această eroare nivelul real al macroindicatorului. Acest fapt se poate poate datora testării modelului cu valori ajustate din perioada 2009-2016 ale aceleiaşi sursei de date.

Sunt necesare şi alte studii empirice cu scopul de a determina cu o mai mare precizie natura autoregresivă a consumului privat din România, condiţionaţi fiind de disponibilitatea datelor.

Rezultate preliminare ale acestei cercetări au fost diseminate în cadrul conferinţei "International Conference on Economics, Management and Social Sciences & International Conference on Engineering Sciences, Art and Law" (Barcelona - Aprilie, 2015), publicate în volumul conferinţei, rezultatele extinse fiind publicate în revista "International Journal of Economics, Commerce and Management" (Bălă, 2015c).

## **CAPITOLUL 5. Analiza relaţiei pe termen lung dintre PIB şi consumul privat din România prin analiza de cointegrare**

Economia românească s-a bazat mult timp pe consumul populaţiei, deoarece consumul privat reprezintă în general mai mult de 60% din PIB. Dependenţa dintre PIB şi consumul privat este de o importanţă majoră pentru politicile macroeconomice şi a fost analizată considerabil prin metode econometrice, dar literatura de specialitate nu dispune de studii privind comportamentul lor pe termen lung prin analiza cointegrării.

În acest capitol se analizează relaţia pe termen lung dintre consumul privat (al populaţiei) şi PIB din România prin analiza de cointegrare.

Rezultatele testelor rădăcină unitate indică rezultate relativ conflictuale, iar procedura de cointegrare în două stadii a procedurii Engle-Granger arată că PIB şi consumul populaţiei nu au o relaţie de echilibru pe termen lung pentru cazul României, spre deosebire de rezultatele prevăzute din teoria economică.

### **5.1. Sinteza literaturii de specialitate**

Studiul abordat este de natură exploratorie, având ca scop identificarea existenţei unei legături pe termen lung între PIB şi consumul privat al României prin analiza de cointegrare.

Literatura de specialitate cu privire la acest subiect este limitată în cazul României, un studiu privind cointegrarea specifică între PIB şi consumul populaţiei fiind inexistent.

Cu toate acestea, există câteva articole care abordează alte relaţii posibile pe termen lung ale unor indicatori din România, cum ar fi: cheltuielile guvernamentale şi PIB (Ţepuş, 2007), investiţii, PIB şi exporturi (Marinaş, 2007), PIB, consumul de energie şi capital (Shahbaz, Mutascu & Tiwari, 2007) şi între alţi macroindicatori (Ruxanda & Botezatu, 2008).

În ceea ce priveşte studiul unei relaţii de lungă durată între PIB şi consumul populaţiei, Knetsch (2005) a identificat cointegrarea PIB-ului şi a consumului privat printre alte componente ale cheltuielilor şi a comparat rezultatele în cazul Germaniei, Franţei şi Italiei.

Un alt caz investigat de Gomez-Zaldivar şi Ventosa-Santaularia (2009) a constatat cointegrarea între PIB şi consum în cazul SUA, dar nu au găsit o legătură pe termen lung între indicatori în cazul Mexicului.

Pentru India, rezultatele unui studiu privind acest subiect nu au evidenţiat o cointegrare între PIB şi consumul gospodăriilor populaţiei folosind un eşantion de 30 de cazuri (Shah, Butt & Mushtaq, 2012).

De asemenea, o cercetare interesantă privind cauzalitatea şi cointegrarea dintre consumul populaţiei şi PIB în 25 de ţări OECD, realizată de Guisan (2001), nu a evidenţiat relaţia de cointegrare între cele două variabile în cauză în cazul Marii Britanii, autorul explicând acest rezultat ca o posibilă limitare a abordării de cointegrare.

În acest context, lucrarea de faţă se referă la modul în care consumul şi PIB-ul României se comportă pe termen lung. Având în vedere acest lucru, scopul acestei lucrări este de a explora dacă PIB-ul împărtăşeşte o tendinţă comună cu consumul gospodăriilor, printr-o relaţie pe termen lung şi dacă există o astfel de legătură, cât de repede se ajustează aceasta la echilibrul său după un şoc reflectat de dinamica pe termen scurt.

Prin urmare, deoarece multe studii arată că există o influenţă puternică a consumului gospodăriilor asupra PIB, am ales să demonstrăm dacă această dependenţă există pe termen lung în cazul României, dezvăluind o posibilă relaţie de echilibru pe termen lung între cei doi macroindicatori.

### **5.2. Descrierea bazei de date şi metodologia de cercetare**

Variabilele utilizate pentru analiză sunt Produsul intern brut (PIB) şi Cheltuielile Consumului Final al Gospodăriilor (CONS), iar datele au fost preluate din baza de date WorldBank Online pentru perioada 1990-2012 (date anuale referitoare la România) măsurate în preţuri constante \$ SUA 2005. PIB reprezintă suma valorii adăugate brute a tuturor producătorilor rezidenţi din economie, plus orice impozite pe produs din care se deduc subvenţiile care nu sunt incluse în valoarea produselor. Cheltuielile de consum finale ale gospodăriilor populaţiei reprezintă valoarea de piaţă a tuturor bunurilor şi serviciilor, inclusiv a produselor durabile (cum ar fi maşinile, maşinile de spălat rufe şi computerele de uz casnic) achiziţionate de gospodării. Se testează dacă seriile PIB şi CONS prezintă o relaţie pe termen lung prin analiza de cointegrare.

Două serii sunt cointegrate dacă sunt integrate cu acelaşi ordin, iar combinaţia lor liniară este integrată cu un ordin care este cel mult egal cu ordinul de integrare al seriilor considerate (Simionescu, 2013a). Cazul general al seriilor cointegrate este reprezentat de două serii care sunt integrate de ordinul I(1) iar combinaţia lor liniară este staţionară sau integrată de ordinul zero I(0). Se spune că o serie este staţionară (în nivel) dacă media şi varianţa sunt constante. În cazul în care seria este non-staţionară, prin transformări precum diferenţierea sau eliminarea trendului va fi obţinută o serie staţionară. Prin urmare, ordinul de integrare este dat de numărul de diferenţieri succesive necesare pentru a obţine o serie staţionară (Simionescu, 2013b).

În general, o regresie care implică nivelurile seriilor non-staţionare va produce rezultate eronate, cu testele convenţionale pentru semnificaţia coeficienţilor arătând în mod greşit o relaţie semnificativă între seriile fără legătură (Ruxanda & Botezatu, 2008; Phillips, 1986).

Având în vedere caracterul economic al variabilelor PIB şi CONS şi evoluţia lor, putem admite că seriile sunt nestaţionare, aleatorii, reprezentând procese stochastice. Această ipoteză nu este surprinzătoare deoarece variabilele sunt măsurate la nivel macro, iar procesele macroeconomice sunt în general staţionare după prima diferenţiere sau sunt I(1).

Pentru a valida această ipoteză, am testat seriile analizate pentru a determina dacă acestea sunt nestaţionare şi dacă sunt, cu ce ordin sunt integrate. Critica principală este că puterea testelor de rădăcină unitate este scăzută dacă procesul este staţionar, dar cu o rădăcină apropiată de limita nestaţionară, cu alte cuvinte, aceste teste sunt susceptibile de a detecta o rădăcină unitate atunci când aceasta nu există şi invers. O modalitate de a rezolva această problemă este folosirea unui test de verificare a staţionarităţii, precum şi a testelor de detectare a rădăcinii unitate (Brooks, 2002).

Am folosit testele de detectare a rădăcinilor unitate, respectiv testul augmentat Dickey-Fuller (Augmented Dickey-Fuller-ADF), Phillips-Perron (PP) şi testul de staţionaritate Kwiatkowski-Phillips-Schmidt-Shin (KPSS). ADF şi PP testează ipoteza nulă a existenţei unei rădăcini unitate, iar KPSS testează ipoteza nulă a unui proces staţionar.

Deoarece avem două variabile de analizat, este posibil să existe o singură relaţie de cointegrare, prin urmare am ales să aplicăm testul rezidual în două stadii Engle-Granger (1987) pentru a verifica dacă seriile sunt cointegrate.

Primul pas al acestei proceduri este de a estima modelul static de regresie (1) cu variabila dependentă PIB şi regresorul CONS prin metoda OLS (Ordinary Least Squares – metoda celor mai mici pătrate clasică) şi de a reţine erorile/valorile variabilei reziduale u ale ecuaţiei estimate.

$$\mathbf{u}\text{ GDP} = \mathbf{u} + \mathbf{f}^{\bullet}\text{CONS} + \mathbf{u} \tag{1}$$

unde α reprezintă constanta, β parametrul variabilei CONS şi u variabila reziduală presupusă a fi reprezentată de un proces de eroare de tip zgomot alb.

Este binecunoscut faptul că, dacă seriile sunt cointegrate, estimarea prin OLS (OLS static) a parametrului de cointegrare β în (1) este superconsistentă, convergând la o viteză mai mare decât este standardul (Hamilton, 1994).

Al doilea pas este de a testa reziduurile/erorile u pentru a determina dacă acestea sunt staţionare sau nu. Dacă seria reziduală este staţionară I(0) atunci afirmăm că seriile sunt cointegrate, relaţia de cointegrare fiind dată de ecuaţia estimată anterior, cunoscută sub denumirea de ecuaţie de cointegrare.

Toate procedurile au fost efectuate utilizând software-ul Eviews 6.0.

### **5.3. Rezultatele cercetării**

Analiza a fost efectuată pe seriile PIB şi CONS transformate prin logaritmare deoarece acestea sunt considerate a fi superioare asigurând concluzii empirice mai consistente (Tiwari & Shahbaz, 2013) comparativ cu utilizarea seriilor originale netransformate. Figura 5.1 prezintă evoluţia seriilor log transformate PIB şi CONS care au un trend ascendent în perioada analizată 1990-2008 cu un declin înregistrat în 2009 ca efect al crizei economice şi financiare globale.

**Figura 5.1 Evoluţia PIB şi CONS în perioada 1990-2012**

*Sursa: Prelucrare pe baza datelor din baza date WorldBank* 

Începând cu anul 2010 PIB-ul a început să crească din nou ajungând în 2012 la valoarea de dinainte de criză (2008) în timp ce consumul populaţiei a rămas constant în ultimii trei ani de analiză, cu valori apropiate de cea din 2009. Aceasta înseamnă că deşi valoarea PIB-ului a recuperat în termeni reali după criză, neîncrederea şi insecuritatea economică a populaţiei, combinate cu reducerea salariilor bugetare cu 25% în vara anului 2010, adoptată ca o măsură anti-criză, au condus la contracţia consumului populaţiei care a continuat până în anul 2012.

Coeficientul de corelaţie Pearson relevă o legătură pozitivă puternică statistic între PIB şi consumul privat (CONS) având o valoare de 0,90.

Rezultatele testului rădăcină unitate s-au obţinut cu testele ADF, PP şi KPSS pentru PIB şi CONS, cu un lag maxim implicit de 4 bazat pe criteriul informaţional Schwarz (SIC) pentru testul ADF şi utilizând metoda estimării spectrale kernel Bartlett bazată pe lăţimea de bandă Newey-West pentru testele PP şi KPSS. Rezultatele sunt prezentate în Tabelul 5.1.

**PIB CONS Opţiune test ADF PP KPSS ADF PP KPSS** Fără constantă sau trend I(1)\* I(1)\* NA I(1)\* I(1)\* NA Având constantă I(1)\* I(1)\* I(1)\* I(1)\* I(1)\* I(1)\* Având constantă şi trend I(2)\* I(2)\* I(1)\* I(1)\* I(1)\* I(0)\*

**Tabelul 5.1 Rezultatele testului rădăcină unitate pentru PIB şi CONS**

*Sursa: Prelucrare pe baza datelor din baza date WorldBank* 

*Notă: (\*) semnificativ la nivelul de 5%; NA – Nu se Aplică. I(0) – serie integrată de ordin 0 (serie staţionară în nivel), I(1) – serie integrată de ordin 1 (serie staţionară după prima diferenţiere), I(2) – serie integrată de ordin 2 (serie staţionară după a doua diferenţiere).*

În urma testelor ADF şi PP rezultă că seriile logaritmice PIB şi CONS sunt I(1) cu orice opţiune de model a celor 3 existente (fără constantă sau trend, având constantă, având constantă şi trend). Testul KPSS identifică seria PIB ca fiind un proces I(1) în ambele modele, în timp ce seria CONS a fost identificată ca fiind I(1) doar în modelul având constantă, iar în modelul cu includerea constantei şi a trendului rezultatele arată că seria CONS este aparent staţionară sau I(0), ceea ce nu este cazul dacă luăm în cosiderare şi evoluţia variabilei din Figura 5.1. În general, opţiunea cea mai utilizată pentru testele rădăcină unitate în acest caz este "fără constantă sau trend" sau "având constantă", ultima opţiune fiind cea mai restrictivă.

În cele ce urmează, presupunem că ambele serii log-transformate sunt I(1). Am testat existenţa cointegrării utilizând metoda Engle-Granger (1987) în două stadii, bazată pe reziduuri. Metoda a fost aplicată pe seriile logaritmate, considerând modelul a fi mai stabil.

S-a estimat modelul static de regresie prin metoda OLS, cu rezultatele prezentate în Figura 5.2.

**Figura 5.2 Rezultatele ecuaţiei estimate prin OLS folosind seriile log-transformate**

*Sursa: Prelucrare pe baza datelor din baza date WorldBank* 

Coeficientul estimat al CONS în model este semnificativ la nivelul de 1% (prob. t-Statistic <0,01) având R<sup>2</sup> de 0,82, iar statistica F validează performanţa generală a modelelor fiind semnificativă de asemenea la un nivel de 1%. Statistica Durbin-Watson (DW) relevă o posibilă autocorelare pozitivă a reziduurilor (Figura 5.2), valoarea testului de 0,29 fiind sub valoarea critică inferioară pentru DW cu 2 parametri (incluzând constanta) şi 23 de cazuri, respectiv dlower= 1,26.

Cu toate acestea, nu se pot trasa concluzii privind cointegrarea numai pe baza modelului estimat. Am reţinut reziduurile din ecuaţia estimată (RESID) şi am testat folosind metodele obişnuite pentru a observa dacă acestea sunt staţionare sau nu, obţinând rezultatele prezentate în Tabelul 5.2.

**Tabelul 5.2 Rezultatele testului rădăcină unitate pentru RESID**

#### *Sursa: Prelucrare pe baza datelor din baza date WorldBank*

*Notă: (\*) semnificativ la nivelul de 5%; NA – Nu se Aplică. I(0) – serie integrată de ordin 0 (serie staţionară în nivel), I(1) – serie integrată de ordin 1 (serie staţionară după prima diferenţiere).*

Pe baza rezultatelor obţinute după aplicarea testului rezidual Engle-Granger pentru cointegrare, se observă că seriile nu sunt cointegrate, variabila reziduală din modelul estimat fiind în majoritatea cazurilor de test nestaţionară în nivel I(0) şi staţionară după prima diferenţiere sau I(1). Întrucât Engle-Granger sugerează testarea reziduurilor pentru rădăcina unitate numai în cazul "fără constantă şi trend", concluzionăm că PIB şi CONS nu au o relaţie de echilibru pe termen lung. Deşi rezultatele modelelor estimate în Figura 5.2 nu validează performanţa generală este cunoscut faptul că în majoritatea cazurilor distribuţia parametrului de regresie estimat, deşi superconsistent, nu are o distribuţie statistică standard t, iar inferenţe nu pot fi făcute asupra modelelor. Numai în cazul în care regresorul este strict exogen şi erorile sunt homoschedastice, necorelate serial şi distribuite aproximativ normal, atunci estimatorul OLS este, de asemenea, distribuit normal (condiţionat fiind de variabilele explicative), iar statistica t are o distribuţie exactă t (Wooldridge, 2009).

### **5.4. Concluzii**

Principalul obiectiv al acestei cercetări a fost de a analiza existenţa unei relaţii pe termen lung între PIB şi consumul populaţiei (CONS) din România, în condiţiile în care au înregistrat o creştere constantă din 1990, consumul populaţiei având o pondere de peste 60% din PIB, fiind cunoscut şi demonstrat faptul că economia României este una bazată pe consumul privat (al gospodăriilor).

Pentru analiză s-a optat pentru metoda Engle-Granger în vedere testării cointegrării deoarece am avut doar două variabile de testat şi astfel o singură posibilă relaţie de cointegrare. S-a constatat că ambele variabile sunt nestaţionare în nivel, dar staţionare după prima diferenţiere. Testul rezidual Engle-Granger pentru cointegrare a relevat faptul că reziduurile modelului estimat sunt reprezentate de procese nestaţionare, ceea ce înseamnă că variabilele nu sunt cointegrate pe termen lung. Acest rezultat este în contrast cu bunul simţ logico-economic al teoriei macroeconomice şi în special cu structura economiei româneşti, indicând faptul că pe termen lung PIB-ul şi consumul populaţiei vor avea evoluţii diferite.

Rezultatele studiului trebuie interpretate cu atenţie deoarece pot fi condiţionate de următoarele aspecte:

- dimensiunea seriei este limitată la 23 de observaţii, rezultatele testului ADF specificând faptul că utilizează 20 de observaţii pentru calcularea valorilor critice de test şi a probabilităţilor asociate testelor, iar acestea pot fi inexacte pentru o mărime a eşantionului de 19 cazuri rămase după ajustările făcute pentru testarea rădăcinii unitate, pe baza valorilor calculate de MacKinnon (1996);

- testele convenţionale de detectare a rădăcinii unitate, cum sunt testele ADF şi PP, sunt semnalate pe scară largă ca având performanţe reduse atunci când dimensiunea eşantionului seriei temporale este restrânsă (Levin & Lin, 1992; Levin, Lin & Chu, 2002);

- declinul brusc al celor două variabile în 2009, ca o consecinţă a crizei economico-financiare globale poate reprezenta o schimbare pe termen lung asupra structurii economice a României.

Sunt necesare analize suplimentare pentru a obţine rezultate mai stabile şi mai consistente privind cointegrarea dintre PIB şi consumul populaţiei prin utilizarea unor serii de timp mai extinse pentru cele două variabile atunci când datele vor fi disponibile.

Rezultatele studiului au fost publicate în revista "Ovidius University Annals, Economic Sciences Series" (Bălă, 2014b).

## **CAPITOLUL 6. Analiza influenţei fenomenului de migraţie asupra consumului privat în Europa**

Acest capitol analizează şi testează validitatea unei posibile relaţii bilaterale între rata migraţiei şi cheltuielile de consum final ale gospodăriilor populaţiei din perspectiva unei analize econometrice. Fenomenul migraţiei şi consumul gospodăriilor populaţiei reprezintă două efecte importante şi părţi ale stabilităţii macroeconomice, în primul rând pentru că sunt generate în cea mai mare parte de stabilitatea macroeconomică a unei ţări şi, în al doilea rând, ele fac parte din ea deoarece implică atât consecinţe pozitive cât şi negative în contextul principal socioeconomic.

Pornind de la ipoteza că majoritatea remitenţelor migranţilor români este îndreptată spre consumul populaţiei şi că remitenţele sunt corelate pozitiv cu numărul de emigranţi, studiul examinează impactul consumului privat asupra procesului migraţiei şi viceversa, capturând perioada de tranziţie, boom-ul economic şi criza financiară, utilizând analiza de date panel în perioada 1996-2011 pentru 26 de ţări din Uniunea Europeană.

### **6.1. Sinteza literaturii de specialitate**

Teoriile migraţiei au evoluat odată cu dezvoltarea societăţii umane. Există numeroase studii care dovedesc implicaţiile migraţiei atât la nivel microeconomic, cât şi la nivel macroeconomic.

Jennissen (2003) a folosit o serie de date panel pentru ţările din Europa de Vest pe o perioadă cuprinsă între 1960 şi 1998 pentru a estima influenţa factorilor economici determinanţi asupra migraţiei internaţionale nete şi a constatat că PIB-ul pe cap de locuitor are un efect pozitiv, iar şomajul are un efect negativ asupra migraţiei internaţionale. De asemenea, acelaşi studiu a fost efectuat în ţările UE înainte şi după extinderea din 2004, prin compararea ţărilor din UE-10 cu cele din UE-15. Autorii au folosit aceiaşi regresori: PIB pe cap de locuitor şi rata şomajului, dar au adăugat indicele Gini şi anii de şcolarizare, rezultatele arătând că pe măsură ce PIB-ul pe cap de locuitor este mai ridicat indivizii sunt mult mai puţin dispuşi să emigreze (Zimmermann & Zaiceva, 2008). Un studiu mai recent arată că PIB-ul are o influenţă asupra stocului migraţiei internaţionale, pe măsură ce ţara este în dezvoltare şi are un PIB ridicat pe cap de locuitor, iar stocul migraţiei internaţionale creşte. Studiul a utilizat date din 2010 pentru toate cele 28 de ţări ale Uniunii Europene, luând în considerare faptul că Croaţia a devenit membru începând cu 1 iulie 2013 (Prada, 2013).

Analiza se concentrează în principal asupra efectului cheltuielilor de consum final ale gospodăriilor asupra migraţiei şi viceversa, fiind evident faptul că migraţia are şi un impact asupra cheltuielilor gospodăriilor. După cum arată Temple şi McDonald (2010) într-un model de prognoză al impactului migraţiei asupra PIB, aceasta are un impact semnificativ asupra ratei de creştere a PIB pe cap de locuitor, iar dacă numărul migranţilor ar fi zero, rata anuală de creştere a PIB real pe cap de locuitor va scădea aproape imediat la 1,3% şi se va menţine astfel până în 2050. Peri şi Ortega (2009) au analizat 74 de ţări OECD pe o perioadă cuprinsă între 1980 şi 2005 şi au arătat că imigraţia măreşte PIB-ul ţărilor beneficiare.

Cercetarea se concentrează asupra importanţei relaţiei bilaterale dintre migraţie şi consumul final al populaţiei. Prin urmare, am analizat legătura dintre fenomenul migraţiei şi cheltuielile gospodăriilor (consumul privat), acesta din urmă fiind implicit un substitut monetar pentru bunăstarea economică/materială a gospodăriilor.

În urma interacţiunilor logice ale proceselor economice, tendinţa de a emigra creşte odată cu scăderea activităţii economice a unei ţări şi a posibilităţilor de consum ale gospodăriilor. Prin urmare, majoritatea persoanelor aleg să emigreze atunci când nivelul cheltuielilor finale ale gospodăriilor scade, chiar dacă există alte motivaţii care se referă mai degrabă la aspecte politice sau culturale decât la cele economice şi care declanşează emigrarea oamenilor (Goschin & Roman, 2012), însă scopul principal al emigrării este de a câştiga bani care pot acţiona ca un câştig suplimentar la venitul gospodăriei emigranţilor din ţara de origine.

O remarcă făcută frecvent este că ţările în curs de dezvoltare sunt principalele beneficiare ale remitenţelor totale (Son & Carica, 2010) şi mai mult, că valoarea lor pentru unele ţări, inclusiv Polonia şi România (Susanu, 2011) a egalizat aproape nivelul investiţiilor străine directe - ISD (Popescu & Juverdeanu, 2008; Susanu, 2011), devenind astfel "în ultimul deceniu, a doua cea mai mare sursă de finanţare externă" (Son & Carica, 2010).

România este un actor important pe scena fenomenului migraţiei, ocupând locul 5 în topul ţărilor europene ca număr de emigranţi şi pe locul 4 ca ţară destinatară a remitenţelor potrivit Băncii Mondiale (2011), având un număr estimat de aproape 3 milioane de cetăţeni în afara ţării (Susanu, 2011).

Deşi sumele de bani trimise de emigranţi în ţara lor de origine sunt semnificative din punct de vedere economic pentru venitul total al membrilor gospodăriei, remitenţele sunt parţial utilizate pentru necesităţile de consum, cum ar fi subvenţionarea costurilor educaţiei, sănătăţii etc. (Son & Carica, 2010) şi parţial economisite şi investite (Susanu, 2011), cu menţiunea că această din urmă pondere este mult mai mică decât cea destinată cheltuielilor alocate gospodăriilor (Încalţărău & Maha, 2012).

În cazul României, banii trimişi de emigranţii săi sunt în cea mai mare parte destinaţi consumului, având o pondere de 65% faţă de restul de 35% alocaţi investiţiilor în bunuri de consum pe termen lung, aşa cum a subliniat Son et al. (2009), rezultate în conformitate cu cele ale sondajului privind emigraţia din România care subliniază destinaţiile de consum ale remitenţelor ca fiind "în mare măsură orientate spre satisfacerea nevoilor familiale actuale (65%), urmate de plata creditelor (9%), de investiţii/achiziţii de bunuri pe termen lung (7%), depozite/economii (5%), construirea unei case (4%)", după cum a remarcat Goschin şi Roman (2012).

În consecinţă, se poate afirma că migraţia, remitenţele şi consumul populaţiei sunt interconectate. Cu cât este mai mare numărul de emigranţi, cu atât este mai mare volumul remitenţelor trimise crescând astfel consumul gospodăriilor şi, invers, atunci când posibilităţile de consum sunt reduse, tendinţa spre a emigra creşte şi ca o consecinţă directă sumele de bani câştigaţi de emigranţi şi trimişi acasă cresc.

Mai multe studii au efectuat diferite tipuri de analize empirice privind impactul câştigului economic al procesului migraţiei, şi anume remitenţele, asupra indicatorilor macroeconomici, cum ar fi PIB, cheltuielile de consum final ale gospodăriilor sau investiţiile. Unii dintre ei au recunoscut limitele rezultatelor lor din cauza lipsei sau inconsecvenţei datelor remitenţelor utilizate în analiză (Încalţărău & Maha, 2012; Litan, 2009; Ojapinwa, 2012). De asemenea, nu există cercetări suficiente referitoare la consumul populaţiei ca o influenţă asupra migraţiei, prin urmare studiul de faţă va clarifica într-o lumină nouă acest subiect al cercetării economice, cu propuneri pentru alte direcţii continue de investigare.

Acest lucru fiind constatat, în acest capitol, vom explora relaţia reciprocă dintre procesul de migrare şi consumul populaţiei şi vom demonstra influenţa consumului gospodăriilor asupra ratei de migraţie şi viceversa prin utilizarea analizei de regresie pe date panel.

### **6.2. Descrierea bazei de date şi metodologia de cercetare**

Analiza se concentrează pe două variabile: rata migraţiei brute şi cheltuielile de consum final ale gospodăriilor (consumul privat/populaţiei), pentru a determina dacă există o legătură între ele, precum şi puterea şi direcţia acesteia. În mod normal migraţia influenţează indirect cheltuielile populaţiei prin remitenţe. De ce migraţia influenţează, de fapt, cheltuielile gospodăriilor? Banii trimişi ţărilor de origine, respectiv remitenţele, sunt cheltuiţi de membrii gospodăriei şi astfel intră în cheltuielile de consum final ale gospodăriilor, principala componentă a PIB, calculat prin metoda cheltuielilor.

Conform definiţiei Eurostat, cheltuielile de consum final ale gospodăriilor populaţiei se compun din cheltuielile totale individuale pentru bunuri şi servicii ale gospodăriilor rezidente, inclusiv cele vândute la preţuri inferioare preţului pieţei. Acestea includ, de asemenea, cheltuielile sau tranzacţiile imputate care nu sunt exprimate în termeni monetari şi, prin urmare, nu pot fi măsurate în mod direct, printre care, în general, cea mai importantă este chiria imputată pentru locuinţe ocupate de proprietari (chiriile imputate). Cheltuielile de consum final ale gospodăriilor populaţiei sunt considerate ca fiind consumul privat în conturile naţionale.

Rata brută a migraţiei nete este definită de Eurostat ca fiind raportul dintre migraţia netă la care se adaugă ajustarea statistică din cursul anului la populaţia medie din acel an, exprimată la 1000 de locuitori. Migraţia netă plus ajustarea statistică reprezintă diferenţa dintre schimbarea totală şi schimbarea naturală a populaţiei.

O rată negativă a migraţiei brute arată că în ţara analizată există mai mulţi emigranţi decât imigranţi. Am folosit această variabilă în loc de utilizarea remitenţelor, deoarece este bine cunoscut şi recunoscut în literatura de specialitate (Popescu & Juverdeanu, 2008; Son & Carica, 2010; Susanu, 2011; Încalţărău & Maha, 2012; Ojapinwa, 2012; Goschin & Roman, 2012) faptul că nivelul remitenţelor raportate oficial este subestimat, unii experţi considerând că reprezintă 50% din totalul real al acestora; motivul principal fiind costurile ridicate ale operatorilor de transferuri de bani şi neîncrederea lucrătorilor migranţi în aceste servicii bancare. Ca urmare, doar o parte din remitenţe este înregistrată oficial, o altă parte importantă fiind trimisă prin modalităţi alternative neoficiale, cum ar fi: prin mijloace de transport, prin rude, prieteni sau alţi intermediari şi astfel neînregistrându-se formal.

Datele folosite au fost colectate din baza de date Eurostat. Perioada de analiză include 16 ani, începând cu anul 1996 şi până în 2011, pentru 26 de ţări din UE cu date disponibile pentru ambele variabile (deoarece unele ţări dispuneau de date pentru o perioadă mai scurtă de timp), cheltuielile pentru consumul final al gospodăriilor fiind măsurate ca pondere din PIB. Am ales această perioadă, pentru că am dorit să determinăm dacă există influenţe în timp surprinzând şi efectele crizei economico-financiare globale. Pentru a arăta acest lucru, am analizat setul de date utilizând un model de regresie simplă pe date panel.

Datele de tip panel implică două dimensiuni: secţiunea transversală şi seria temporală, astfel că un model de regresie liniară pentru datele panel este diferit de regresia OLS, deoarece furnizează informaţii despre ambele dimensiuni, şi anume despre indivizi şi despre evoluţia în timp. Modelul general al datelor panel poate fi descris ca:

$$
\omega\_{\rm it} = \alpha\_{\rm i} + \sum\_{k=1}^{k} \times\_{\rm it} \cdot \otimes\_{\rm kit} + \varepsilon\_{\rm it} \tag{1}
$$

Unde: i = 1, ..., N, N este numărul dimensiunii secţiunii transversale (sau a indivizilor);

T = 1, ..., T, T este numărul de dimensiuni de timp (sau perioada).

Există multe tipuri de modele pe date panel, dar cel mai frecvent analizate sunt cele cu efecte fixe şi aleatoare.

Asupra fenomenului de migraţie s-au făcut diverse analize utilizând date panel, cele mai multe fiind realizate pentru evidenţierea factorilor macroeconomici determinanţi. Mayda (2007) arată că migraţia internaţională este asociată în mod pozitiv cu nivelurile PIB-ului pe angajat pentru ţările de origine, folosind în analiză date din diverse surse: datele privind imigraţia au provenit din Statisticile Migraţiei Internaţionale, iar variabilele macroeconomice din Baza de date a Băncii Mondiale a Reţelei Globale de Creştere a Dezvoltării. În ceea ce priveşte interdependenţa PIB cu rata de imigrare, putem concluziona că orice persoană care migrează într-o ţară contribuie la creşterea PIB. Dar ce parte specifică din PIB poate fi legată de migraţie? Evident, primul lucru care ne poate veni în minte sunt cheltuielile gospodăriilor, deoarece persoanele care emigrează îşi trimit veniturile sau o parte din acestea, care sunt utilizate în principal pentru acest tip de cheltuieli, înapoi în ţările lor de origine.

Analiza a fost realizată folosind programul de calcul Stata 12.0 şi am modelat rata migraţiei brute în funcţie de cheltuielile de consum final ale gospodăriilor în Modelul 1 şi viceversa pentru Modelul 2 pentru a determina care este nivelul influenţei dintre aceste variabile, ce sens şi interpretare are.

În cele ce urmează am folosit câteva abrevieri: pentru indivizi (sau identificatorul panel), în cazul nostru fiind ţara, şi am numit-o id, pentru variabila de timp am denumit-o t, celelalte două variabile putând fi cu uşurinţă deduse din denumire.

### **6.3. Rezultatele cercetării**

Prima etapă a analizei a fost de a trage concluzii din statisticile descriptive prezentate în Tabelul 6.1. Pentru toate variabilele există trei tipuri de variaţie descrise în tabel:

- Variaţia totală indică variaţia ambelor dimensiuni;
- Variaţia inter grupuri indică variaţia asupra indivizilor, respectiv id-ul;
- Variaţia intra grupuri indică variaţia în timp (t).

Este evident faptul că abaterea standard a variaţiei interne pentru id este zero deoarece variabila secţiunii transversale nu variază în timp şi, prin urmare, variaţia intermediară pentru variabila de timp t este, de asemenea, zero deoarece nu variază în funcţie de individ.

**Tabelul 6.1 Statistici descriptive pentru Consum privat şi Rata brută a migraţiei nete**

*Sursa: Prelucrare pe baza datelor din baza de date Eurostat*

O analiză rezumativă poate fi făcută prin construirea graficului evoluţiei ambelor variabile pentru fiecare ţară, prezentat în Figura 6.1, unde "crude migration rate" este rata brută a migraţiei (nete), iar "household expenditures" reprezintă consumul privat sau al populaţiei ca procent din PIB.

*Sursa: Prelucrare pe baza datelor din baza de date Eurostat*

Se poate observa că ţările estice au modele diferite ale evoluţiei ratei migraţiei brute. Prin urmare, unele dintre ele au înregistrat o scădere semnificativă în 2000, cum ar fi România, Bulgaria şi Croaţia, unele înregistrând creşteri cum ar fi Republica Cehă, Slovenia după 2007 şi Cipru la mijlocul şi la sfârşitul perioadei considerate, celelalte ţări Ungaria, Polonia şi Slovacia rămânând stabile în general de-a lungul intervalului de timp. Precum ţările estice, cele occidentale nu indică o tendinţă similară între ele. Spania şi Luxemburg au înregistrat creşteri dea lungul anilor, dar prima a început să înregistreze scăderi din 2007, atingând la sfârşitul perioadei acelaşi nivel ca în 1996. Celelalte ţări occidentale precum Austria, Belgia, Germania, Italia, Malta, Olanda şi Portugalia au avut o evoluţie stabilă în perioada de analiză. Majoritatea ţărilor nordice, şi anume Danemarca, Estonia, Finlanda, Letonia, Suedia, Regatul Unit şi Lituania, au avut în general un traseu liniar constant, doar ultima ţară înregistrând o scădere în 2010. Excepţia aici este Irlanda care a avut o evoluţie similară a variabilei cu cea a Spaniei.

În ceea ce priveşte evoluţia cheltuielilor gospodăriilor populaţiei, toate ţările UE incluse în analiză au avut o tendinţă stabilă pe parcursul perioadei considerate, cu fluctuaţii mici, cu excepţia Luxemburgului care se remarcă printre celelalte ţări având un consum privat care a scăzut aproape proporţional cu creşterea ratei migraţiei brute în intervalul de timp analizat.

Al doilea pas a fost analiza rezultatelor din modelul de regresie a datelor panel. Metoda modelului de regresie pentru datele de tip panel este aceeaşi ca pentru regresia liniară simplă, astfel că prin validarea ipotezelor metodei OLS am estimat coeficienţii efectelor fixe şi ale modelelor cu efecte aleatoare prin comanda xtreg, [fe, re].

Modelul cu efecte fixe este, de asemenea, cunoscut sub numele de estimator intra şi susţine ipoteza conform căreia termenul eroare este corelat cu termenul specific individual α, deoarece modelul poate exclude variabilele invariabile de timp (cum ar fi genul etc.) sau aceste variabile pot fi omise din model (Greene, 2002).

În modelul cu efecte aleatoare, α este considerat ca o variabilă aleatorie şi se presupune că este independent de erorile ε şi, de asemenea, independent între ele (Maddala, 2001). De asemenea, un avantaj pentru modelul cu efecte aleatoare este faptul că acesta poate include variabile invariabile de timp şi este mai bine să fie ales pentru estimare dacă există date disponibile pentru variabilele invariabile de timp, în caz contrar interpretarea acestuia este aceeaşi ca şi pentru modelul cu efecte fixe.

**Tabelul 6.2 Rezultatele regresiei de tip panel pentru Modelul 1**

*Sursa: Prelucrare pe baza datelor din baza de date Eurostat Notă: (\*) semnificativ pentru un nivel de 1%, (\*\*) Prob>F = 0,000, (\*\*\*) Prob>Chi<sup>2</sup> = 0,000.*

După testarea atât a efectelor fixe, cât şi a celor aleatoare în Modelul 1 cu rezultate prezentate în Tabelul 6.2, trebuie să determinăm care dintre ele este mai adecvat, astfel că pentru aceasta am analizat probabilitatea valorii lui Chi Square utilizând testul Hausman. Ipoteza nulă a testului Hausman presupune coeficientul estimat a fi consistent şi eficient, prin urmare, dacă probabilitatea asociată testului (valoarea p-value) este mai mare de 0,05, putem concluziona că modelul cu efecte aleatoare este mai bun din punct de vedere al performanţei. Valoarea Chi Square se bazează pe criteriul Wald (Greene, 2002) cu k-1 grade de libertate:

$$W = \chi^2 [k - 1] = (b\_{FE} - b\_{RE}) \left[ var(b\_{FE}) - var(b\_{RE}) \right]^{-1} (b\_{FE} - b\_{RE}) \tag{2}$$

Unde: bFE = coeficientul-vector al estimatorului cu efecte fixe;

bRE = coeficientul-vector al estimatorului cu efecte aleatoare.

Putem observa din rezultatul testului Hausman că există dovezi în defavoarea modelului cu efecte fixe, şi deci în avantajul modelului cu efectelor aleatoare, astfel încât modelul final poate fi descris ca o ecuaţie liniară după cum urmează:

$$\text{Rata brută a migrației}\_{\text{lt}} = 21.0491 - 0.3348 \times \text{Consumul privat}\_{\text{lt}} + \varepsilon\_{\text{lt}} \tag{3}$$

Ecuaţia (1) arată corelaţia dintre cele două variabile: rata brută a migraţiei şi consumul populaţiei şi descrie această corelaţie pe perioada selectată din 1996 până în 2011. Ştim că

diferenţa dintre modelul cu efecte fixe şi modelul cu efecte aleatoare este ipoteza asupra α. Prin alegerea modelului cu efecte aleatoare, ştim că include atât efectele intra cât şi efectele inter, deci, putem afirma că valoarea de -0,3348 reprezintă efectul mediu al consumului populaţiei asupra ratei brute a migraţiei atunci când cheltuielile gospodăriilor variază cu o unitate în timp şi peste toate ţările.

Rezultatele R<sup>2</sup> sunt date pentru aceste trei tipuri de variaţie şi putem observa că valoarea corelaţiei nu este atât de puternică, probabil datorită faptului că modelul poate fi rafinat prin adăugarea mai multor variabile, dar putem spune că acesta este corelat semnificativ în principal în ceea ce priveşte variaţia inter (grupuri), ceea ce înseamnă că între ţări există o influenţă a consumului privat asupra migraţiei. Rho are două interpretări în funcţie de tipul modelului estimat. În cazul modelului cu efecte fixe, Rho reprezintă fracţia de variaţie datorată termenului individual şi indică proporţia de variaţie explicată de termenul specific-individual (termenul constant care nu variază în timp). În cazul nostru, pentru că am ales modelul de efecte aleatorii, Rho este fracţia varianţei totale datorată ε<sup>i</sup> (Baum, 2006) şi prezintă variaţia datorată termenului de eroare (care variază în timp şi asupra indivizilor), astfel că 54% din variaţie se explică prin termenul eroare, iar restul de 46% din variaţie prin termenul constantei.

După cum am văzut migraţia este influenţată de consumul populaţiei şi, evident, la rândul ei are un impact asupra cheltuielilor gospodăriilor, aşa că am realizat aceeaşi analiză utilizând rata brută a migraţiei ca variabilă independentă în Modelul 2 cu rezultate prezentate în Tabelul 6.3.

**Tabelul 6.3 Rezultatele regresiei de tip panel pentru Modelul 2**

*Sursa: Prelucrare pe baza datelor din baza de date Eurostat Notă: (\*) semnificativ pentru un nivel de 1%, (\*\*) Prob>F = 0,000, (\*\*\*) Prob>Chi<sup>2</sup> = 0,000.*

Am estimat atât efectele fixe, cât şi cele aleatoare prin efectuarea testului Hausman şi am observat că în acest caz valoarea Chi Square este negativă. O statistică negativă a Chi Square este normală pentru un eşantion relativ mic, ca în cazul de faţă, iar modelul ales bazându-ne pe acesta este modelul cu efecte fixe (2). În acest caz Rho sugerează că variaţia cheltuielilor gospodăriilor populaţiei este în mare parte explicată de diferenţele dintre ţările din care fac parte cheltuielile gospodăriilor.

#### = . − . ∗ **ă ţ** +  **(4)**

Aşa cum reiese din ecuaţia (4), rata brută a migraţiei are un impact negativ asupra consumului privat, deoarece în ţara analizată sunt mai mulţi imigranţi decât emigranţi, cheltuielile gospodăriilor populaţiei fiind reduse cu 0,1257. Putem concluziona că, consumul este în scădere deoarece imigranţii îşi remit salariul în ţările de origine şi astfel valoarea acestora nu este inclusă în consumul gospodăriilor ţărilor gazdă.

Pentru verificarea modelelor estimate s-a procedat la testarea următoarelor ipoteze cu rezultate prezentate în Tabelul 6.4:

- corelaţia serială testul Wooldridge estimat prin comanda xtserial (Drukker, 2003);
- heteroschedasticitate testul Wald modificat pentru heteroschedasticitatea dintre grupurile de observaţie în seria transversală temporală xttest3 (Baum, 2001).

**Corelaţie serială** 138,89\* 4,38\*\*

O modalitate de rezolvare a heteroschedasticităţii este de a estima modelul cu varianţă robustă, dar în cazul nostru nu există o schimbare semnificativă asupra valorii de probabilitate a modelului general şi a coeficienţilor estimaţi.

Conform testului Wooldridge, am observat prezenţa corelaţiei seriale pentru ambele modele, acest rezultat fiind explicat prin faptul că ambele variabile, consumul privat, cât şi rata brută a migraţiei sunt considerate procese economice inerţiale (Pecican, 2006), aşa că am reevaluat modelele de regresiile şi am estimat două noi modele mixte cu efecte fixe care diferă de modelele iniţiale prin faptul că am introdus o componentă autoregresivă, în final fiind explicat ca un model între variabila dependentă (rata brută a migraţiei, respectiv consumul privat) şi variabilele explicative fiind: prima diferenţiere a variabilei dependente, variabila independentă şi o variabilă de tip dummy (artificială) pentru estimarea efectelor din perioadei crizei economice, pe care am considerat-o ca fiind între 2007 şi 2011 în seria de timp supusă analizei. Majoritatea autorilor au stabilit începutul crizei financiare în anul 2007 (Stiglitz, 2010) şi au observat o revenire la nivel global începând cu vara anului 2009 în SUA (Bordo, 2010). În ceea ce priveşte Europa, criza economico-financiară a atins punctul culminant pe parcursul anului 2008, iar un studiu relativ recent a observat o uşoară revenire începând cu anul 2010, când majoritatea ţărilor din UE au înregistrat efectele măsurilor economice anti-recesiune (Eubanks, 2010), dar multe ţări dintre acestea nu s-au recuperat integral, un exemplu simplu fiind Grecia, care nu se aşteaptau să-şi revină pe plan economic înainte de anul 2014 (Karanikolos, Mladovsky, Cylus, Thomson, Basu, Stuckler, Mackenbach & McKee, 2013).

Am inclus în modele o variabilă dummy (artificială) referitoare la criza financiară pentru a observa existenţa unei influenţe asupra variabilei dependente. Am descoperit că în cazul consumului populaţiei perioada considerată a fi afectată de criza economică are o influenţă negativă şi conduce la o reducere a cheltuielilor gospodăriilor populaţiei de 1,28 (Tabelul 6.5); deşi are aceeaşi influenţă negativă asupra ratei brute a migraţiei, parametrul estimat nu este semnificativ statistic, existând posibilitatea ca efectele crizei să fie observate mai târziu după această perioadă.

**Tabelul 6.5 Rezultatele regresiei de tip panel pentru Modelul 3 şi 4**

*Sursa: Prelucrare pe baza datelor din baza de date Eurostat Notă: (\*) p-value = 0,000, (\*\*) p-value = 0,915.*

În ceea ce priveşte analiza celor două modele pe date panel cu efecte fixe le putem împărţi în funcţie de variabila dependentă. În cazul consumului populaţiei, variabilă independentă, respectiv rata brută a migraţiei arată reducerea cheltuielilor pe măsură ce rata brută a migraţiei tinde să fie pozitivă, prin urmare, însemnând că în ţara analizată sunt mai mulţi imigranţi care remit în ţările lor de origine. De asemenea, prima diferenţiere a cheltuielilor gospodăriilor populaţiei indică influenţa asupra consumului actual care creşte cu 0,5 cu volumul consumului din anul precedent.

În ceea ce priveşte rata brută a migraţiei, se observă că aceasta tinde să crească în timp ce valoarea primei diferenţieri a acesteia se modifică, indicând faptul că oamenii au tendinţa să migreze proporţional, atunci când în ţările analizate există mai mulţi imigranţi, şi de asemenea, cheltuielile gospodăriilor populaţiei reduc rata brută a migraţiei, astfel încât să putem conclude că în cazul în care consumul gospodăriilor creşte, aceasta înseamnă că ţara are mai mulţi emigranţi decât imigranţi.

Analizând valoarea Rho (Tabelul 6.5), putem afirma că proporţia de variaţie explicată prin termenul individual-specific este relativ mare în cazul ratei brute a migraţiei ca variabilă dependentă (59,26% se explică prin efectul individual constant în timp) şi foarte mare în cazul consumului privat, 95,06% din variaţia cheltuielilor gospodăriilor referindu-se la diferenţele din datele panel, restul de 4,94% fiind explicate prin termenul eroare.

### **6.4. Concluzii**

Constatările rezultatelor cercetării arată că există o dependenţă evidentă între rata brută a migraţiei şi cheltuielile de consum final ale gospodăriilor şi invers, conexiune care poate avea două interpretări:

- în primul rând, prezintă cele două aspecte ale migranţilor: imigranţii şi emigranţii, atunci când înlocuim regresorii cu valorile lor;
- în al doilea rând, arată că o sumă importantă de bani câştigată de migranţi este inclusă în cheltuielile de consum final ale gospodăriilor.

Primele două modele au evidenţiat relaţia negativă dintre rata brută a migraţiei şi cheltuielile de consum final ale gospodăriilor populaţiei, acest rezultat fiind în concordanţă cu sensul economic potrivit căruia consumul populaţiei tinde să crească odată cu creşterea emigraţiei, demonstrând astfel că rata brută a migraţiei poate acţiona ca un substitut pentru remitenţe în aceste modele, influenţând indirect volumul cheltuielilor de consum final ale gospodăriilor.

De asemenea, perioada crizei economico-financiare, aşa cum am considerat-o în model între 2007 şi 2011, are un impact negativ şi semnificativ din punct de vedere statistic asupra cheltuielilor de consum ale gospodăriilor, acestea fiind reduse pe măsură ce posibilităţile de consum s-au diminuat, ca şi consecinţe ale măsurilor economice drastice adoptate şi implementate de guverne pentru a contracara efectele negative ale crizei. În ceea ce priveşte rata brută a migraţiei, aceasta are şi ea un impact negativ, ceea ce înseamnă că oamenii au avut tendinţa de a emigra în momentul producerii crizei economico-financiare; dar nu este semnificativ din punct de vedere statistic, prin urmare putem afirma că efectele crizei nu au avut un impact semnificativ asupra mişcării migraţiei din punct de vedere statistic.

Modelele estimate prin regresii pe date de tip panel pot fi îmbunătăţite prin introducerea mai multor variabile interconectate cu cele două variabile considerate, rata brută a migraţiei şi consumul populaţiei, pentru a obţine rezultate mai consistente şi performante.

Rezultatele cercetării au fost diseminate în cadrul conferinţei "International Conference on Applied Statistics" (Bucureşti – Noiembrie, 2013) şi publicate în revista "Procedia Economics and Finance" (Bălă & Prada, 2014a).

## **CAPITOLUL 7. Analiza relaţiei pe termen lung între efectele emigraţiei şi consumul privat din România prin analiza de cointegrare**

Căderea regimului comunist la sfârşitul anului 1989 şi aderarea la Uniunea Europeană la 1 ianuarie 2007 sunt momentele cheie care marchează principalele valuri migratoare ale populaţiei din România. De asemenea, creşterea continuă a cererii a condus la o creştere constantă a consumului gospodăriilor în ultimele două decenii, un factor important fiind şi banii trimişi de migranţii români. În acest capitol se analizează existenţa unei relaţii de lungă durată între remitenţele migranţilor şi consumul gospodăriilor din România prin procedura analizei de cointegrare. Rezultatele din testele rădăcină unitate dezvăluie rezultate contradictorii, însă procedura de cointegrare în două stadii a procedurii Engle-Granger demonstrează că remitenţele migranţilor şi consumul gospodăriilor au o relaţie de echilibru pe termen lung pentru cazul României.

După aderarea la Uniunea Europeană la 1 ianuarie 2007, numărul imigranţilor români a crescut semnificativ în UE, în principal datorită facilitării deplasării şi a dreptului la muncă. Ca urmare a facilitării deplasării în urma eliminării vizelor, România a devenit una dintre principalele ţări care au migranţi în întreaga Europă, migraţia datorată locurilor de muncă fiind cea mai dinamică formă de mişcare. În acest context, studiul analizează influenţa valorii remitenţelor asupra consumului gospodăriilor din România şi modul în care acestea două se comportă pe termen lung.

Migraţia legată de muncă este principalul aspect al migraţiei care ne interesează, în principal datorită efectelor sale asupra economiei. Şomajul este unul dintre principalii factori care generează migraţia, şomajul în rândul tinerilor din Uniunea Europeană fiind puternic corelat atât cu stocul de migraţie, cât şi cu migraţia netă (Prada, 2013). De asemenea, rata brută a migraţiei şi consumul gospodăriilor populaţiei sunt puternic corelate negativ, arătând că sumele de bani câştigate de migranţi şi trimise înapoi în ţările lor de origine sunt incluse în consumul gospodăriilor populaţiei (Bălă & Prada, 2014a). Banii trimişi de emigranţi către ţările de origine, cunoscuţi sub numele de remitenţe, îmbunătăţesc calitatea vieţii lor şi se reflectă asupra condiţiilor de trai ale familiilor lor, fiind o importantă sursă de finanţare externă. Deci, remitenţele reprezintă o sursă majoră de venit pentru gospodării, un argument puternic pentru transfer fiind dimensiunea familiilor lor de acasă (Roman M., Roman M.D. & Ileanu, 2010).

Având în vedere acest lucru, scopul acestei cercetări este de a arăta pe baza datelor existente dacă remitenţele personale au o tendinţă comună cu cea a consumului gospodăriilor, printr-o relaţie de echilibru pe termen lung.

### **7.1. Sinteza literaturii de specialitate**

Unul dintre principalele subiecte de studiu al domeniului economic este creşterea economică şi ceea ce o determină. Migraţia şi remitenţele asociate acestora tind să aibă efecte pozitive asupra performanţei economice a ţărilor de origine ale migranţilor atât la nivel economic, cât şi social.

Mirajul ţărilor dezvoltate a îmbunătăţit fenomenul migraţiei persoanelor care trăiesc în ţările în curs de dezvoltare. Devesh Kapur consideră că remitenţele au devenit o sursă importantă de finanţare externă pentru ţările în curs de dezvoltare, iar rolul lor este important în argumentarea consumului privat şi, pe termen scurt, contribuie la atenuarea sărăciei în ţările beneficiare (Kapur, 2004).

Principalele impacturi economice ale remitenţelor se reflectă prin faptul că acestea sporesc venitul disponibil, reduc sărăcia temporară şi permanentă, devin o asigurare pentru membrii familiei care rămân acasă şi fluxurile valutare străine care generează aprecierea cursurilor de schimb, dacă ţările nu au adoptat moneda euro.

Metodele generale de analiză a influenţei remitenţelor asupra PIB-ului sunt modelele de regresie estimate prin metoda celor mai mici pătrate. Analizând impactul remitenţelor asupra depozitelor bancare utilizând date privind plăţile efectuate în 99 de ţări OECD pentru perioada 1997-2003 a rezultat un impact pozitiv asupra depozitelor bancare şi a creditului asupra PIB (Aggarwal, Demirgüç-Kunt & Martinez Peria, 2006).

Creşterea economică se reflectă în cea mai mare parte asupra evoluţiei PIB, iar remitenţele influenţează PIB-ul prin consumul gospodăriilor, fiind parte a PIB-ului, şi de asemenea o variabilă care este influenţată de transferurile directe. Mai mult, nivelul remitenţelor între 2003 şi 2008 a fost foarte apropiat de nivelul investiţiilor străine directe în cazul României, ceea ce înseamnă că importanţa remitenţelor a crescut dramatic în ultimii ani. Analizând datele se consolidează ipoteza că între PIB pe cap de locuitor şi remitenţe există o corelaţie liniară directă (Hărău, 2010).

Remitenţele cresc atunci când economia beneficiară suferă un dezastru natural, cum s-a întâmplat în perioada de după inundaţiile din Bangladesh în 1998, atunci când consumul pe cap de locuitor a fost mai mare pentru gospodăriile care au primit remitenţe (Mohapatra, Joseph & Ratha, 2009).

O analiză asupra unui număr mare de ţări în curs de dezvoltare din perioada 1975-2002 a arătat că remitenţele substituie lipsa de dezvoltare financiară, îmbunătăţind alocarea de capital şi, prin urmare, promovează creşterea economică în cazul în care sectorul financiar nu satisface nevoile de credit ale populaţiei (Ruiz-Arranz & Giuliano, 2005).

De asemenea, o analiză a remitenţelor şi a instabilităţii consumului gospodăriilor pentru un eşantion mare de ţări în curs de dezvoltare pe perioada 1975-2004 şi după controlul asupra endogenităţii remitenţelor a relevat că ţările beneficiare de remitenţe prezintă instabilitate scăzută a consumului gospodăriilor lor şi joacă un rol de asigurare, pentru ţările care au un sistem financiar slab dezvoltat (Combes & Ebeke, 2010).

Prin urmare, deoarece tot mai multe studii arată că există o influenţă evidentă a remitenţelor asupra consumului gospodăriilor, reflectată şi asupra evoluţiei PIB-ului, am ales să determinăm dacă această legătură există pe termen lung în cazul României, pentru a demonstra existenţa unei relaţii de echilibru pe termen lung între cele două variabile.

### **7.2. Descrierea bazei de date şi metodologia de cercetare**

Variabilele utilizate pentru analiză sunt Cheltuielile Consumului Final al Gospodăriei (Household Final Consumption Expenditure-HFCE) şi Remitenţele personale primite (Remittances-REMIT), iar datele au fost preluate din baza de date WorldBank Online pentru perioada 1994-2012 (date anuale referitoare la România) măsurate în preţuri constante \$ S.U.A. 2005. Cheltuielile de consum final ale gospodăriilor populaţiei reprezintă valoarea de piaţă a tuturor bunurilor şi serviciilor, inclusiv a produselor durabile (cum ar fi maşinile, maşinile de spălat rufe şi computerele personale) achiziţionate de gospodării. Datele referitoare la remitenţe reprezintă suma a două elemente definite în cea de-a şasea ediţie a Manualului privind Balanţa de Plăţi a Fondului Monetar Internaţional: transferuri personale şi remunerarea salariaţilor.

În studiu s-a testat dacă seriile HFCE şi REMIT au o relaţie pe termen lung prin analiza de cointegrare.

Două serii sunt cointegrate dacă sunt integrate cu acelaşi ordin, iar combinaţia lor liniară este integrată cu un ordin care este cel mult egal cu ordinul seriilor considerate (Simionescu, 2013a). Cazul general al seriei cointegrate este reprezentat de două serii care sunt integrate de ordinul I(1) iar combinaţia lor liniară este staţionară sau integrată de ordinul zero I(0). Se spune că o serie este staţionară (în nivel) dacă media şi varianţa sunt constante. În cazul în care seria este non-staţionară, prin transformări precum diferenţierea sau eliminarea trendului va fi obţinută o serie staţionară. Prin urmare, ordinul de integrare este numărul de diferenţieri ulterioare necesare pentru a obţine o serie staţionară (Simionescu, 2013b).

În general, o regresie care implică niveluri ale unor serii nestaţionare va produce rezultate eronate, cu rezultate ale testelor convenţionale pentru semnificaţia coeficienţilor indicând o relaţie semnificativă între seriile fără legătură (Phillips, 1986).

Ţinând cont de natura economică a variabilelor HFCE şi REMIT şi de evoluţia lor putem spune că seriile sunt nestaţionare, aleatorii, reprezentând procese stochastice. Această ipoteză nu este surprinzătoare deoarece variabilele sunt măsurate la nivel macro, iar procesele macroeconomice sunt în general staţionare la prima diferenţiere sau I(1).

Pentru a demonstra aceasta, seriile din analiză s-au testat pentru a vedea dacă acestea sunt nestaţionare şi dacă sunt, cu ce ordin sunt integrate. Critica principală este că puterea testelor de rădăcină unitate este scăzută dacă procesul este unul staţionar, dar cu o rădăcină apropiată de limita nestaţionarităţii, cu alte cuvinte, aceste teste sunt susceptibile de a detecta prezenţa rădăcinii unitate atunci când aceasta nu există şi invers. O modalitate de a rezolva aceasta problemă este folosirea unui test de staţionaritate, precum şi utilizrea testelor de rădăcină unitate (Brooks, 2002).

Am folosit testele de detectare a rădăcinilor unitate, respectiv testul augmentat Dickey-Fuller (Augmented Dickey-Fuller-ADF), Phillips-Perron (PP) şi testul de staţionaritate Kwiatkowski-Phillips-Schmidt-Shin (KPSS). ADF şi PP testează ipoteza nulă a existenţei unei rădăcini unitate, iar KPSS testează ipoteza nulă a unui proces staţionar.

Deoarece avem două variabile de analizat, este posibil să existe o singură relaţie de cointegrare, prin urmare am ales să aplicăm testul rezidual în două stadii Engle-Granger (1987) pentru a verifica dacă seriile sunt cointegrate.

Primul pas al acestei proceduri este de a estima modelul static de regresie (1) cu variabila dependentă HFCE şi regresorul REMIT prin metoda OLS (Ordinary Least Squares –metoda celor mai mici pătrate clasică) şi de a salva erorile/valorile variabilei reziduale u ale ecuaţiei estimate.

$$\text{HECE} = \mathbf{u} + \mathbf{\hat{p}}^{\bullet} \mathbf{REMT} + \mathbf{u} \tag{1}$$

unde α reprezintă constanta, β parametrul variabilei REMIT şi u variabila reziduală presupusă a fi reprezentată de un proces de eroare de tip zgomot alb.

Este binecunoscut faptul că, dacă seriile sunt cointegrate, estimarea prin OLS (OLS static) a parametrului de cointegrare β în (1) este superconsistentă, convergând la o viteză mai mare decât este standardul (Hamilton, 1994).

Al doilea pas este de a testa reziduurile/erorile u pentru a determina dacă acestea sunt staţionare sau nu. Dacă seria reziduală este staţionară I(0) atunci afirmăm că seriile sunt cointegrate, relaţia de cointegrare fiind dată de ecuaţia estimată anterior, cunoscută sub denumirea de ecuaţie de cointegrare.

Toate procedurile au fost efectuate utilizând software-ul Eviews 6.0.

### **7.3. Rezultatele cercetării**

Analiza a fost efectuată atât pe ambele serii originale HFCE şi REMIT cât şi pe transformările lor logaritmate LOGHFCE şi LOGREMIT, deoarece acestea din urmă sunt considerate a fi superioare asigurând concluzii mai consistente (Tiwari & Shahbaz, 2010).

Figura 7.1 prezintă evoluţia seriilor log transformate care au o tendinţă generală ascendentă în perioada analizată 1994-2012. Coeficientul de corelaţie Pearson relevă o legătură pozitivă puternică statistic între consumul gospodăriilor (HFCE) şi remitenţele personale (REMIT) cu o valoare de 0,87.

**Figura 7.1 Evoluţia LOGHFCE şi LOGREMIT pe perioada 1994-2012**

*Sursa: Prelucrare pe baza datelor din baza de date WorldBank*

Rezultatele testului rădăcină unitate s-au obţinut cu testele ADF, PP şi KPSS pentru HFCE şi REMIT, cu un lag maxim implicit de 3 bazat pe criteriul informaţional Schwarz (SIC) pentru testul ADF şi utilizând metoda estimării spectrale kernel Bartlett bazată pe lăţimea de bandă Newey-West pentru testele PP şi KPSS. Rezultatele sunt prezentate în Tabelul 7.1.

**Tabelul 7.1 Rezultatele testului rădăcină unitate pentru HFCE şi REMIT**

*Sursa: Prelucrare pe baza datelor din baza de date WorldBank*

*Notă: (\*) semnificativ la nivelul de 5%; (\*\*) semnificativ la nivelul de 10%; NA – Nu se Aplică. I(0) – serie integrată de ordin 0 (serie staţionară în nivel), I(1) – serie integrată de ordin 1 (serie staţionară după prima diferenţiere), I(2) – serie integrată de ordin 2 (serie staţionară după a doua diferenţiere).*

Rezultatele celor trei teste sunt mai puţin compatibile, în general acelea pentru variabila REMIT şi trebuie interpretate cu atenţie deoarece pot fi afectate de mărimea eşantionului şi, de asemenea, de aşa-numita întrerupere în seria remitenţelor. În ansamblu rezultatele arată că HFCE şi REMIT sunt procese nestaţionare cu acelaşi ordin de integrare I(1).

Pentru liniarizarea tendinţei seriei REMIT, am procedat la transformări logaritmice ale valorilor ambelor serii şi le-am testat cu ADF, PP şi KPSS cu rezultatele afişate în Tabelul 7.2.

**Tabelul 7.2 Rezultatele testului rădăcină unitate pentru LOGHFCE şi LOGREMIT**

*Sursa: Prelucrare pe baza datelor din baza de date WorldBank*

*Notă: (\*) semnificativ la nivelul de 5%; NA – Nu se Aplică. I(0) – serie integrată de ordin 0 (serie staţionară în nivel), I(1) – serie integrată de ordin 1 (serie staţionară după prima diferenţiere).*

În urma testelor ADF şi PP rezultă că seriile logaritmice LOGHFCE şi LOGREMIT sunt I(1) cu orice opţiune de model a celor 3 existente (fără constantă sau trend, având constantă, având constantă şi trend). Testul KPSS identifică seriile LOGHFCE şi LOGREMIT ca fiind procese I(1) în modelul cu constantă, dar în modelul cu includerea constantei şi a trendului rezultatele arată în mod aparent că seriile sunt staţionare I(0). În general, opţiunea cea mai utilizată pentru testele rădăcină unitate în acest caz este "fără constantă sau trend" sau "având constantă", ultima opţiune fiind cea mai restrictivă.

În cele ce urmează, presupunem că ambele serii sunt I(1) pentru datele originale şi pentru cele log-transformate. Am testat existenţa cointegrării utilizând metoda Engle-Granger (1987) în două stadii, bazată pe reziduuri. Metoda a fost aplicată atât pe seriile originale, cât şi pe cele logaritmate, considerând modelul logaritmat a fi mai stabil.

S-au estimat două modele statice de regresie prin metoda OLS, cu rezultatele prezentate în Figura 7.2 în ceea ce priveşte seriile iniţiale şi în Figura 7.3 cu rezultatele referitoare la seriile logaritmate.

**Figura 7.2 Rezultatele ecuaţiei estimate prin OLS folosind seriile iniţiale**

*Sursa: Prelucrare pe baza datelor din baza de date WorldBank*

În cazul ambelor modele, coeficienţii estimaţi sunt semnificativi la nivelul de 1% (prob. t-Statistic <0,01) având R<sup>2</sup> de 0,76 şi respectiv de 0,80, iar statistica F validează performanţa generală a modelelor fiind semnificativă de asemenea la un nivel de 1%. Statistica Durbin-Watson (DW) relevă o posibilă autocorelare pozitivă a reziduurilor din primul model (Figura 7.2.), în timp ce în al doilea model (Figura 7.3) valoarea DW este neconcludentă (valorile critice pentru DW cu 2 parametri şi 19 cazuri sunt dlower= 1,18 şi dupper = 1,40).

**Figura 7.3 Rezultatele ecuaţiei estimate prin OLS folosind seriile logaritmate**

*Sursa: Prelucrare pe baza datelor din baza de date WorldBank*

Comparând modelele observăm că modelul cu serii log (Figura 7.3) este mai stabil, având în vedere valoarea coeficientului de determinare (0,80), care este mai mare decât cea al primului model (0,76), precum şi criteriile informaţionale Akaike, Schwarz şi Hannan-Quinn care au valori mai mici decât cele ale primului model estimat (Figura 7.2).

Cu toate acestea, nu putem trage concluzii privind cointegrarea numai pe baza modelelor estimate. Astfel, am reţinut reziduurile din ambele ecuaţii (RESID şi respectiv LOGRESID) şi am testat folosind metodele obişnuite pentru a observa dacă acestea sunt staţionare sau nu, obţinând rezultatele prezentate în Tabelul 7.3.

**Tabelul 7.3 Rezultatele testului rădăcină unitate pentru RESID şi LOGRESID**

*Sursa: Prelucrare pe baza datelor din baza de date WorldBank*

*Notă: (\*) semnificativ la nivelul de 5%; (\*\*) semnificativ la nivelul de 10%; NA – Nu se Aplică. I(0) – serie integrată de ordin 0 (serie staţionară în nivel), I(1) – serie integrată de ordin 1 (serie staţionară după prima diferenţiere).*

Pe baza rezultatelor obţinute după aplicarea testului rezidual Engle-Granger pentru cointegrare, se observă că seriile originale şi cele logaritmate sunt cointegrate, variabilele reziduale ale celor două modele fiind în majoritatea cazurilor de test staţionare în nivel I(0). Întrucât Engle-Granger sugerează testarea reziduurilor pentru rădăcina unitate numai în cazul "fără constantă sau trend", concluzionăm că HFCE şi REMIT au o relaţie de echilibru pe termen lung având un trend comun. Deşi rezultatele modelelor estimate în Figura 7.2 şi Figura 7.3 validează performanţa generală este cunoscut faptul că în majoritatea cazurilor distribuţia parametrului de regresie estimat, deşi superconsistent, nu are o distribuţie statistică standard t, iar inferenţe nu pot fi făcute asupra modelelor. Numai în cazul în care regresorul este strict exogen şi erorile sunt homoschedastice, necorelate serial şi distribuite aproximativ normal, atunci estimatorul OLS este, de asemenea, distribuit normal (condiţionat fiind de variabilele explicative), iar statistica t are o distribuţie exactă t (Wooldridge, 2009).

### **7.4. Concluzii**

Principalul obiectiv al acestui studiu a fost de a analiza existenţa unei relaţii pe termen lung între consumul gospodăriilor (HFCE) şi remitenţele primite (REMIT) ale României, în condiţiile în care au înregistrat o creştere constantă din 1990, remitenţele reprezentând o parte importantă a cheltuielilor gospodăriei deoarece este binecunoscut faptul că banii trimişi înapoi de către migranţi către ţara lor de origine sunt cheltuiţi în principal pe consumul intern curent.

Pentru analiză am preferat metoda Engle-Granger pentru testarea cointegrării deoarece am avut doar două variabile de testat şi astfel o singură posibilă relaţie de cointegrare. Am constatat că ambele variabile sunt nestaţionare în nivel, dar staţionare după prima diferenţiere. Testul rezidual Engle-Granger pentru cointegrare a relevat faptul că reziduurile modelelor sunt reprezentate de procese staţionare, ceea ce înseamnă că ambele variabile sunt cointegrate pe termen lung, indicând faptul că ele vor evolua împreună.

Rezultatele studiului trebuie interpretate cu atenţie deoarece pot fi condiţionate de următoarele aspecte:

 dimensiunea seriei este limitată la 19 observaţii, rezultatele testului ADF şi PP specificând faptul că utilizează 20 de observaţii pentru calcularea valorilor critice de test şi a probabilităţilor asociate testelor, iar acestea pot fi inexacte pentru o mărime a eşantionului de 18 cazuri rămase după ajustările făcute pentru testarea rădăcinii unitate, pe baza valorilor calculate de MacKinnon (MacKinnon, 1996);

- seria privind remitenţele, REMIT, este afectată la jumătatea intervalului de analiză (în 2005) de o creştere nejustificată anormală, cunoscută şi sub denumirea de întrerupere în serie sau "întrerupere structurală a seriei", care nu este absorbită complet. Această întrerupere de serie nu se datorează unui şoc, ci este din cauza unei modificări a metodologiei de calcul a indicatorului (Versiunea a 6-a a Balanţei de Plăţi din 2005); astfel, REMIT, seria afectată de această întrerupere în evoluţia sa, poate afecta rezultatele testelor de determinare a ordinului de integrare, precum şi rezultatele testelor de cointegrare;
- testele convenţionale de detectare a rădăcinii unitate, cum sunt testele ADF şi PP, sunt semnalate pe scară largă ca având performanţe reduse atunci când dimensiunea eşantionului seriei temporale este restrânsă (Levin & Lin, 1992; Levin, Lin & Chu, 2002).

Sunt necesare analize suplimentare pentru a analiza, de asemenea, dinamica pe termen scurt dintre consumul gospodăriilor şi remitenţele primite prin specificarea unui model de corectare a erorilor (Error Correction Model-ECM) pentru a putea face mai departe inferenţe pe baza rezultatelor estimate.

Rezultele studiului au fost diseminate în cadrul conferinţei "International Conference on Informatics in Economy, Education, Research and Business Technologies" (Bucureşti – Mai, 2014) şi publicate în volumul conferinţei (Bălă & Prada, 2014b).

## **CAPITOLUL 8. O propunere de evaluare a bunăstării economice din România prin ajustarea consumului privat**

În ultimele două decenii, mulţi economişti, sociologi şi alţi cercetători şi-au exprimat punctul de vedere cu privire la importanţa utilizării bunăstării economice ca instrument pentru politici socio-economice, în loc să se bazeze numai pe creşterea economică. Cercetarea din acest capitol urmăreşte să prezinte, pe de o parte, deficienţele celui mai important agregat macroeconomic, PIB, în caracterizarea bunăstării economice a cetăţenilor şi, pe de altă parte, intenţionează să furnizeze unele dovezi ale criticii teoretice a PIB-ului, referindu-ne la cazul României, luând în considerare trei componente esenţiale pentru cuantificarea bunăstării economice durabile a cetăţenilor dintr-o ţară: componenta socială, economică şi de mediu. Astfel, este propus un indicator mai adecvat decât PIB-ul pentru măsurarea bunăstării economice din România şi se compară evoluţia acestora în ultimii douăzeci de ani.

### **8.1. Sinteza literaturii de specialitate**

Acest studiu propune o analiză critică constructivă a Produsului Intern Brut (PIB) în ceea ce priveşte cuantificarea bunăstării economice, luând în considerare punctele sale slabe, atunci când este adesea interpretat eronat ca reprezentând cea mai bună măsură pentru acest scop. Studiul propune şi analizează evoluţia unui indicator comparativ cu PIB-ul, care ar urmări să cuantifice mai bine bunăstarea economică din România.

Simon Kuznets, laureat al premiului Nobel şi economist, principalul arhitect care a proiectat PIB-ul, a spus în primul său raport către Congresul Statelor Unite, care a apărut în 1934: "Bunăstarea unei naţiuni poate fi [...] cu greu dedusă dintr-o măsură a venitului naţional [...]" (Kuznets, 1934, p. 7) şi în 1962 că "Obiectivele pentru o creştere mai mare ar trebui să precizeze mai multă creştere din ce şi pentru ce" (Kuznets 1962, p. 29-31).

Cu toate acestea, aşa cum a subliniat în mod repetat Kuznets însuşi şi alţi critici ai PIB, statisticile privind venitul naţional nu reprezintă măsuri ideale de bunăstare economică sau socială. Dintre cele mai multe critici, două mai proeminente sunt lipsa de consideraţie a echităţii şi faptul că aceste statistici măsoară numai activitatea economică şi nu ţin seama de costurile non-economice ale creşterii (Quah, 2012).

Acest subiect a atras multe comentarii şi discuţii de la audienţa avizată, din partea economiştilor, cercetătorilor, profesorilor, sociologilor, politicienilor, etc., dar, din păcate, până acum, în România nu a existat un studiu cu privire la această chestiune macroeconomică. În prezent există câţiva economişti proeminenţi care nu se tem să-şi exprime ideile şi care susţin inadecvarea Conturilor Naţionale de Venituri şi de ce este preferabilă o analiză cost-beneficiu (Quah, 2012).

Din această perspectivă, atenţia asupra PIB-ului s-a amplificat în timp, concentrându-se în principal pe punctele slabe ale indicatorului privind măsurarea bunăstării economice, deoarece PIB sau PIB pe cap de locuitor este adesea înţeles, interpretat şi/sau comentat ca fiind proiectat în acest scop.

Prezenta cercetare reprezintă un punct de vedere tot mai des exprimat în prezent cu privire la limitele PIB în cuantificarea adecvată a bunăstării unei naţiuni din punct de vedere economic şi, de asemenea, răspunde la necesitatea unui indicator alternativ care să ia în considerare diferite variabile cu privire la componenta socială, precum şi la mediul înconjurător care lipsesc din construcţia monetară a PIB-ului referitor la cazul României.

#### **Conceptul de bunăstare**

Conform unui dicţionar de etimologie online (Etymonline.com), termenul "bunăstare" în limba engleză veche însemna "condiţia de a fi sau de a face bine", iar în vechea limbă norvegiană "bunăstarea" se referea la "îngrijorarea socială pentru tot ce este mai bun pentru copii sau pentru cei fără locuri de muncă", conceptul fiind atestat pentru prima dată în 1904, iar termenul "stat de bunăstare" fiind folosit puţin mai târziu, începând cu 1941. Până de curând, în America, semnificaţia "bunăstării" a fost legată de "asistenţa socială", în general pentru şomeri (Hallo.ro), prin urmare cele mai multe articole de specialitate se referă şi comentează aspectele legate de bunăstare, în primul rând din perspectiva programelor sociale furnizate de guverne prin decizii de politică publică.

Bunăstarea poate fi definită ca o măsură subiectivă a nivelului de trai al unei societăţi, dar este mai mult implicată în ceea ce priveşte calitatea vieţii, inclusiv de factori precum calitatea mediului (aer, sol, apă), criminalitatea, gradul abuzului de droguri, disponibilitatea serviciilor sociale esenţiale, precum şi aspectele spirituale şi religioase ale vieţii, lista nefiind una exhaustivă. Un sens modern acordat bunăstării explică acest concept ca reprezentând eforturile guvernamentale şi neguvernamentale ale unei societăţi pentru a-şi ajuta membrii să lucreze mai eficient ca indivizi şi ca participanţi în cadrul structurilor sociale organizate.

Pigou a făcut referire la aspectul economic al conceptului de bunăstare ca "acea parte a bunăstării sociale care poate fi adusă direct sau indirect în relaţie cu cuantificarea economică. Această parte a bunăstării poate fi numită bunăstare economică" (Pigou, 1932).

Progresul economic şi social reprezintă două concepte interconectate, această legătură fiind posibilă prin combinarea creşterii economice şi a coeziunii sociale, rezultând în final într-o măsură mult mai potrivită a bunăstării economice.

O iniţiativă prezentă în această direcţie a fost cea lansată în Februarie 2008 atunci când Nicolas Sarkozy a cerut formarea unei comisii pentru a revizui problemele cu privire la modul în care este măsurat şi cuantificat PIB-ul şi mijloacele de obţinere a informaţiilor necesare pentru construirea unor indicatori mult mai relevanţi ai progresului social. Astfel, în toamna aceluiaşi an, a apărut raportul comisiei cunoscut sub numele "Stiglitz-Sen-Fitoussi Report", numit după cei trei membri principali ai comisiei: Joseph E. Stiglitz, Amartya Sen şi Jean-Paul Fitoussi. Raportul constă în două secţiuni, o versiune scurtă şi una dezvoltată care adresează trei concepte importante pentru Măsurarea Performanţei Economice şi a Progresului Social: "Limite clasice ale PIB", "Calitatea vieţii" şi "Dezvoltare sustenabilă şi Mediul Înconjurător" (Stiglitz, Fitoussi & Sen, 2009).

Raportul consideră că, pentru a defini "bunăstarea", este necesară utilizarea unei definiţii multidimensionale. Bazându-se pe cercetarea academică şi pe mai multe iniţiative practice dezvoltate în întreaga lume, comisia a identificat următoarele dimensiuni-cheie care ar trebui luate în considerare simultan, cel puţin in principiu:

- 1. standard de viaţă material (venit, consum şi avere);
- 2. sănătate;
- 3. educaţie;
- 4. activităţi personale, inclusiv munca;
- 5. participarea şi guvernanţa politică;
- 6. conexiuni şi relaţii sociale;
- 7. mediul (condiţii prezente şi viitoare);
- 8. insecuritate, de natură economică şi fizică.

Toate aceste dimensiuni contribuie la bunăstarea unei populaţii şi totuşi multe dintre ele sunt omise din măsurile monetare convenţionale. Calitatea vieţii depinde de condiţiile şi capacităţile obiective ale oamenilor. Trebuie luate măsuri pentru îmbunătăţirea aspectelor legate de sănătatea oamenilor, educaţie, activităţi personale şi condiţii ale mediului înconjurător. În particular, ar trebui să se depună eforturi considerabile pentru elaborarea şi implementarea unor măsuri robuste, fiabile, în ceea ce priveşte conexiunile sociale, vocea politică şi insecuritatea care se dovedesc a fi factori importanţi pentru satisfacţia vieţii.

Informaţiile relevante pentru evaluarea calităţii vieţii depăşesc opiniile personale şi percepţiile oamenilor. Ceea ce contează cu adevărat sunt capacităţile oamenilor, măsura în care aceştia pot alege şi libertatea cu care pot alege între oportunităţile de viaţă pe care le merită. Alegerea funcţiilor şi a posibilităţilor relevante pentru orice măsură a calităţii vieţii este în mare măsură o judecată de valoare mai mult decât un exerciţiu tehnic.

Dar întrucât lista exactă a caracteristicilor care afectează în mod inevitabil calitatea vieţii se bazează pe judecăţi de valoare, există consensul conform căruia calitatea vieţii depinde intrinsec de sănătate şi educaţie, de activităţile sociale zilnice (care includ dreptul la o slujbă decentă şi la locuinţă), de participarea la procesul politic, la mediul social şi natural în care trăiesc, precum şi la factorii care determină securitatea lor personală şi economică. Pentru a măsura toate aceste caracteristici, sunt necesare atât date obiective cât şi subiective.

Provocarea în toate aceste domenii este de a îmbunătăţi ceea ce s-a realizat deja pentru a identifica lacunele din informaţiile disponibile şi pentru a investi în capabilitatea statisticii în acele domenii, unde indicatorii disponibili sunt mai puţin potriviţi (Stiglitz, Fitoussi & Sen, 2009).

PIB-ul a fost conceput de economistul Simon Kuznets în cadrul unui raport emis în 1934 pentru Congresul Statelor Unite. Cobb et al. (Goossens, 2007, în Cobb, Halstead, & Rowe 1995, p. 59-78) o descrie astfel: "În 1931, un grup de experţi din Guvern şi sectorul privat au fost convocaţi la o audiere a Congresului pentru a răspunde la întrebări de bază despre economie. S-a dovedit că nu au putut îndeplini sarcina, cele mai recente date fiind pentru anul 1929 şi mai degrabă rudimentare. În 1932, ultimul an al administraţiei Hoover, Senatul a cerut Departamentului de Comerţ să pregătească estimări complete ale venitului naţional. La puţin timp după aceea, departamentul a numit un tânăr economist numit Simon Kuznets, cu sarcina de a dezvolta un set uniform de conturi naţionale. Acest lucru a devenit prototipul pentru ceea ce numim acum <<PIB>>". Conceptul de bază conform căruia a început construcţia PIB-ului a fost să cuprindă întreaga producţie economică a indivizilor, companiilor şi guvernului într-o singură măsură, care ar trebui să crească în perioadele bune şi să scadă în momentele de deficit (Dickinson, 2011).

Necesitatea acestui indicator conceput în timpul celui de-al doilea război mondial a constat în evaluări strategice şi militare, dar şi pentru evaluarea performanţei economiei după Marea Depresiune din 1929 (Voineagu, Dumitrescu & Ştefănescu, 2009).

Încă de la construirea acestui macro-agregat, Simon Kuznets a atras atenţia asupra utilizării acestuia în scopuri nedefinite pentru PIB şi anume ca o măsură a bunăstării economice şi a afirmat că "venitul naţional este pentru om şi pentru creşterea capacităţii ţării" (Kuznets, 1946, p. 114).

De-a lungul anilor care au urmat şi în special din anii 1960 până în prezent, adecvarea acestui indicator în caracterizarea economică şi socială a bunăstării unei naţiuni a fost intens discutată de mulţi economişti onoraţi din secolul al XX-lea, inclusiv câţiva câştigători ai Premiului Nobel. Printre cei mai cunoscuţi critici menţionaţi în literatura de specialitate sunt incluşi: Simon Kuznets, J.K. Galbraith, P.A. Samuelson, E. J. Mishan, W. D. Nordhaus, J. Tobin, R.Hueting, F. Hirsch, Amartya Sen, T. Scitovsky, H.E. Daly, J. M. Hartwick, J. Tinbergen, K. Arrow, N. Velling, C. Withagen, M. L. Weitzman, K.- G. Lofgren, P. Dasgupta, K.- G. Maler (Van den Bergh, 2007).

Conform definiţiei Institutului Naţional de Statistică (Insse.ro) din România (Anuarul Statistic Român 2011), Produsul Intern Brut (PIB) este principalul agregat macroeconomic al conturilor naţionale, reprezentând rezultatul final al activităţii de producţie a unităţilor producătoare rezidente. Simplu fiind spus PIB la preţurile pieţei reprezintă valoarea tuturor bunurilor şi serviciilor finale produse în interiorul graniţelor unei ţări într-o anumită perioadă de timp (lunar, trimestrial, anual), de obicei un an. Prin împărţirea acestuia la totalul populaţiei ţării (în România se utilizează populaţia totală a ţării din luna iulie a anului în calcul), rezultând PIB pe cap de locuitor, care este adesea interpretat greşit ca un indicator ce măsoară sau indică bunăstarea economică a unui individ. PIB este calculat prin trei metode de bază: metoda de producţie (metoda valorii adăugate), metoda cheltuielilor (utilizarea rezultatului final al producţiei) şi metoda veniturilor.

În 1941, Kuznets şi alţii au argumentat că "un total al venitului naţional este ca un amalgam de metale în cantităţi necunoscute care trebuie analizate înainte de a se putea formula declaraţii semnificative cu privire la compoziţia sau schimbările sale" (Kuznets, Epstein & Jenks, 1941).

În primul rând, PIB-ul, ca rezultat valoric al economiei observate a unei ţări, nu reuşeşte să respecte în mod paradoxal un principiu fundamental al sistemului contabil conform căruia înregistrarea activelor şi a datoriilor trebuie să se realizeze separat. Dar dimpotrivă: PIB-ul însumează împreună câştigurile şi costurile fără a face distincţia între tranzacţiile care sporesc bunăstarea economică şi cele care o diminuează.

Mai mult, PIB-ul nu ia în considerare acea parte a economiei care nu este observată, unde cheltuielile nu sunt înregistrate, la fel şi economia informală în ansamblu, subestimând astfel dimensiunea reală a PIB. În 2010, economia gri a României a fost estimată la un nivel de 37,1% din PIB, ţara noastră clasându-se atunci pe locul al doilea în Uniunea Europeană (Asaftei, 2011). Evaziunea fiscală din industria alimentară se ridică la 7-8 miliarde de euro anual, iar alte două miliarde sunt pierdute din cauza evaziunii fiscale a tutunului, a alcoolului şi a produselor petroliere (Cojocaru, 2012).

PIB-ul este o măsură a activităţii pieţei, astfel că orice lucru care nu are un preţ fix ataşat este exclus din calculul PIB. Prin urmare, PIB-ul nu ia în considerare activităţile non-piaţă care se bazează pe producţie şi consum care au loc în afara economiei de piaţă reflectate de tranzacţiile înregistrate. Activităţile neplătite care sunt întreprinse în cadrul unei gospodării, cum ar fi curăţarea, întreţinerea, supravegherea şi îngrijirea copiilor şi a persoanelor în vârstă, prepararea produselor alimentare, repararea bunurilor de folosinţă îndelungată, precum şi serviciile de voluntariat şi serviciile de barter nu sunt luate în considerare la calculul PIB-ului, chiar dacă cele mai multe dintre ele ar putea fi achiziţionate într-un context teoretic al pieţei. Cu toate acestea, în contextul ultimei crizei economice, poate apărea un transfer al anumitor activităţi din economia de piaţă spre economia informală, prin care PIB ar putea înregistra un declin al producţiei. Singurul cost, calculat şi utilizat în calculul PIB, este chiria imputată celor care deţin personal o proprietate.

PIB nu ţine cont de inegalitatea veniturilor între diferite persoane (sau între diferite categorii de gospodării). Pentru că PIB-ul pe cap de locuitor reflectă venitul mediu şi nu cel median, statele care au o distribuţie inegală a veniturilor pot avea un PIB pe cap de locuitor relativ ridicat, în timp ce majoritatea cetăţenilor acestora au niveluri scăzute ale venitului din cauza concentrării bogăţiei în topul distribuţiei veniturilor, aceasta având consecinţe directe asupra oportunităţilor legate de dezvoltarea personală şi în mod automat de bunăstare economică.

PIB-ul nu reflectă nicio pierdere de bunăstare rezultată dintr-un eveniment cum ar fi un dezastru natural (cutremure, uragane etc.) sau o deversare toxică a deşeurilor, chiar dacă acţiunea de curăţare a mediului sau a efortului de a reconstrui un pod contribuie atât la bunăstarea economică, cât şi la PIB. Bazându-ne exclusiv pe PIB ca un indicator normativ în astfel de condiţii va duce la o subestimare a evoluţiei bunăstării, deoarece acesta nu ia în considerare evenimentele negative care au declanşat activitatea economică.

Întrucât PIB ia în considerare numai fluxurile, dar nu şi stocurile, consumul de resurse naturale neregenerabile, cum ar fi petrolul, este considerat ca un plus în calculul PIB-ului, în timp ce stocul de rezerve rămase de petrol nu sunt evaluate ca un stoc. Resursele naturale trebuie tratate corespunzător ca stocuri care sunt epuizate treptat, atunci când sunt extrase şi utilizate. Acest lucru ar duce la o imagine mai clară a acestor resurse: când resursele sunt descoperite ele ar trebui să fie adăugate la "bogăţia" ţării, iar valoarea lor ar trebui să fie dedusă din calculul PIB-ului pe măsură ce acestea sunt consumate. Prin urmare, poate fi luată în considerare durabilitatea creşterii economice la calculul PIB.

Deoarece PIB măsoară numai acele elemente care au un preţ de piaţă, acesta exclude automat elementele care nu se află în sfera economică, cum ar fi o rată scăzută a criminalităţii, stabilitatea familială sau aerul curat. În acelaşi timp, costurile "negative" cum ar fi cheltuielile pentru controlul poluării sau cheltuielile cu alarme anti-efracţie ajută la completarea calculului PIB-ului chiar dacă contribuie puţin sau deloc la bunăstarea economică generală. PIB nu captează, de asemenea, investiţiile în capital social, cum ar fi investiţiile în comunităţi sau în instituţiile sociale.

În general, se poate spune despre PIB că înregistrează doar costurile (mijloacele) folosite pentru a produce rezultate, dar nu şi efectele produse de mijloacele utilizate. De exemplu, într-o situaţie în care oamenii lucrează, în general, mai multe ore acest lucru se reflectă într-un valoare mai mare a PIB-ului, dar aceasta nu echivalează cu o situaţie mai bună a oamenilor pentru că afectează timpul lor de odihnă şi recreere.

Ceea ce poate induce în eroare este că obiectivul dominant al factorilor de decizie este reprezentat de creşterea PIB, ceea ce nu reprezintă o măsură suficientă pentru succes (Hall, 2010).

De-a lungul timpului, pe măsură ce încrederea în PIB ca măsură standard pentru caracterizarea bunăstării economice a unei ţări a scăzut au fost construiţi alţi indicatori care să aproximeze mai bine economia sustenabilă şi bunăstarea socială. Acest lucru necesită ca şi variabile privind mediul şi societatea să fie de asemenea incluse în calculul indicatorilor sau cel puţin una dintre aceste componente.

Cea mai cunoscută abordare în acest sens este reprezentată de Sistemul de indicatori ai dezvoltării durabile proiectat şi dezvoltat de Eurostat, fiind recunoscut oficial.

În ultima vreme, începând cu prima Conferinţă oficială a UE privind Măsurarea Performanţei Economice şi a Progresului Social "Dincolo de PIB" în 2007, şi alţi indicatori au fost analizaţi în detaliu şi luaţi în considerare pentru cercetările viitoare cu privire la potenţialul acestora de depăşire a limitelor PIB în această problemă.

Menţionăm aici doar câţiva dintre ei (lista lor nefiind exhaustivă) împărţiţi în trei categorii principale, după Institutul Wuppertal care a realizat pentru fiecare dintre ei analize SWOT (Goossens, 2007, în Institutul Wuppertal, 2007), după cum urmează.

#### **Indicatori pentru ajustarea PIB**

Această categorie include acele abordări în care măsurile tradiţionale de performanţă economică, cum ar fi PIB sau ratele naţionale de economisire, au fost ajustate prin includerea factorilor de mediu şi sociali, evaluaţi monetar.

Din această categorie cei mai cunoscuţi astfel de indicatori sunt: Măsurarea bunăstării economice – MEW (Measure of Economic Welfare), Indicele de Bunăstare Economică Durabilă – ISEW (Index of Sustainable Economic Welfare), Indicatorul Real de Progres – GPI (Genuine Progress Indicator), PIB verde (Green GDP) şi Economiile reale – GS (Genuine Savings) sau Economiile Nete Ajustate – ANS (Adjusted Net Savings).

#### **Indicatori pentru înlocuirea PIB**

Categoria conţine indicatori care încearcă să evalueze bunăstarea mai direct decât PIB, de exemplu, prin evaluarea satisfacţiei medii (cum ar fi Happy Planet Index) sau prin realizarea unor funcţii umane de bază (cum ar fi Indicele Dezvoltării Umane).

Printre cei mai discutaţi indicatori care urmăresc să înlocuiască PIB-ul în măsurarea bunăstării unei naţiuni sunt: Indicele dezvoltării umane – HDI (Human Development Index), Amprenta Ecologică – EF (Ecological Footprint), Indexul de Fericire al Planetei - HPI (Happy Planet Index) şi Indicele Naţional Brut de Fericire – GNHI (Gross National Happiness Indicator).

#### **Indicatori pentru completarea PIB**

Ultima categorie constă în abordări care au fost concepute pentru a completa PIB-ul. În acest caz PIB nu este menit a fi ajustat sau înlocuit prin construirea de noi indicatori, ci este completat cu informaţii privind componentă socială şi cea referitoare la mediu.

Abordarea care vizează completarea PIB-ului cu informaţii despre mediul social şi mediul înconjurător propune în principal revizuirea Sistemului Conturilor Naţionale prin adăugarea unor astfel de indicatori. Este bine cunoscut pentru acest exemplu, Sistemul de Conturi Economice de Mediu, dar şi Sistemul Indicatorilor de Dezvoltare Durabilă.

### **8.2. Descrierea bazei de date şi metodologia de cercetare**

Pentru a ilustra mai bine poziţia României din perspectiva caracterizării bunăstării economice, a fost ales ca indicator principal "Consumul Final Individual al Gospodăriilor", componenta principală din PIB din calculul acestuia prin metoda cheltuielilor.

Conform aspectelor metodologice furnizate de Institutul Naţional de Statistică, Consumul actual final individual al gospodăriilor (sau Consumul Privat) include: 1). cheltuielile gospodăriilor pentru bunuri şi servicii pentru satisfacerea nevoilor membrilor lor; 2). cheltuielile de consum individuale ale administraţiilor publice (educaţie, sănătate, securitate socială şi activităţi sociale, cultură, sport, activităţi recreative, colectarea deşeurilor din gospodărie); 3). cheltuielile de consum individuale ale instituţiilor fără scop lucrativ care servesc gospodăriile populaţiei.

Având în vedere că ponderea cea mai mare din PIB, calculat după metoda cheltuielilor, este deţinută de consumul privat sau al populaţiei şi că este într-o mare măsură definitorie pentru posibilităţile de consum ale cetăţenilor dintr-o ţară, a fost aleasă ca bază de calcul pentru exprimarea şi aproximarea bunăstării economice în România, urmând aplicarea unor ajustări privind inegalitatea distribuţiei veniturilor în societate, cheltuielile publice şi private privind educaţia şi sănătatea, costurile poluării cu dioxid de carbon şi emisiile de particule şi costurile de epuizare a resurselor naturale, studiul fiind limitat de lipsa datelor în anumiţi ani.

Astfel, indicatorul rezultat pe baza cheltuielilor de consum final ale gospodăriilor populaţiei urmează, în general, principiile structurii metodologice a celui mai important indicator alternativ pentru măsurarea bunăstării economice, indicele bunăstării economice durabile, construit de Daly şi Cobb (Daly & Cobb, 1989).

Inegalitatea distribuţiei veniturilor în societate este exprimată aici prin coeficientul Gini de inegalitate care exprimă măsura în care repartizarea veniturilor (sau, în unele cazuri, a cheltuielilor de consum) între indivizi sau gospodării dintr-o economie se abate de la o distribuţie perfect egală. Coeficientul Gini măsoară zona dintre curba Lorenz şi linia distribuţiei absolute a egalităţii (prima bisectoare), exprimată ca procent din suprafaţa totală sub curbă (Anghelache, Isaic-Maniu, Mitruţ & Voineagu, 2006). Coeficientul Gini ia valori între 0 şi 1, dar poate fi exprimat şi ca procent prin indexul asociat, unde 0 reprezintă egalitatea perfectă şi 1 (sau 100) reprezintă o inegalitate perfectă. Date ale coeficientului Gini pentru perioada 1990-2009 au fost colectate din baza de date online TransmonEE 2012 (publicată în 2012 pe Transmonee.org) şi se referă la distribuţia populaţiei după venitul net al gospodăriei pe cap de locuitor. Această serie de date a fost extinsă cu încă două valori pentru 2010 şi 2011, prognozate în urma estimării unei regresii liniare simple bazate pe coeficienţii anteriori ai datelor Gini. Noua serie de date pentru coeficientul Gini este prezentată mai jos în Figura 8.1.

**Figura 8.1 Coeficientul Gini în perioada 1990-2011**

*Sursa: Prelucrare pe baza datelor din baza de date TransMonEE 2012 (1990-2009) şi calcule ale autorului (2010-2011)*

Datele privind cheltuielile publice şi private pentru educaţie au fost colectate din baza de date online a Eurostat, în timp ce cheltuielile pentru sănătate au fost selectate din baza de date online a Băncii Mondiale (WorldBank). Datele despre cheltuielile publice şi private pentru sănătate au fost disponibile numai pentru perioada 1995-2011, cele referitoare la cheltuielile publice pentru educaţie au fost disponibile doar pentru anii 1999-2007 şi 2009-2010, iar cele privind cheltuielile private pentru educaţie au fost disponibile numai pentru anii 1998-2002, 2005, 2007 şi 2009- 2010.

Valorile PIB şi ale Cheltuielilor de consum finale ale gospodăriilor (Household Final Consumption Expenditure - HFCE) pentru perioada 1990-2011 au fost colectate din baza de date online a Băncii Mondiale şi sunt exprimate pe cap de locuitor în \$ SUA 2005.

Indicatorul privind daunele provocate de emisiile de particule, exprimat în termeni monetari, reprezintă disponibilitatea de a plăti pentru a evita mortalitatea care poate fi atribuită emisiilor de particule. Datele acoperă perioada 1990-2011, indicatorul fiind calculat ca procent din Venitul Naţional Brut (VNB) şi au fost extrase din baza de date online a Băncii Mondiale.

Prejudiciul datorat poluării cu dioxid de carbon este estimat la 20 \$ USD pe tonă de carbon (unitatea de daună în \$ SUA 1995) înmulţit cu numărul de tone de carbon emise. Acesta fiind iniţial exprimată ca procent din Venitul Naţional Brut (Gross National Income-GNI), a fost calculată valoarea sa în RON (unitatea monetară naţională în România), la preţuri constante, ca procent din Venitul Naţional Brut la preţuri constante. Datele acoperă perioada 1990-2011 şi sunt colectate din baza de date online a Băncii Mondiale.

Valoarea estimată a epuizării resurselor naturale reprezintă costul cu epuizarea netă a pădurilor, epuizarea energiei şi epuizarea mineralelor. Epuizarea forestieră netă este calculată ca fiind produsul închirierii de resurse unitare şi a excesului de exploatare a lemnului rotund faţă de creşterea naturală. Epuizarea energiei reprezintă raportul dintre valoarea stocului de resurse energetice şi durata de viaţă reziduală rămasă (limitată la 25 de ani). Aceasta include resursele de cărbune, ţiţei şi gaze naturale. Epuizarea resurselor minerale reprezintă raportul dintre valoarea stocului de resurse minerale şi durata de viaţă reziduală rămasă (limitată la 25 de ani). Aceasta acoperă exploatarea de staniu, aur, plumb, zinc, fier, cupru, nichel, argint, bauxită şi fosfat. Datele acoperă perioada 1990-2011, exprimate ca pondere din Venitul Naţional Brut (VNB) şi sunt extrase din baza de date online a Băncii Mondiale, cu observaţia că datele pentru epuizarea forestieră netă au reprezentat 0% din VNB pentru perioada de timp analizată, ceea ce este un fapt ciudat şi cel mai probabil înşelător dacă considerăm că România este una din ţările cu despăduriri excesive. Potrivit unui studiu realizat de Greenpeace, în România se taie mai mult de 3 hectare de pădure în fiecare oră. Datele/informaţiile furnizate de Romsilva indică faptul că în medie sunt exploatate zilnic 41 de hectare, dintre care o mare parte este reprezentată de tăieri ilegale (Ivanov, 2013).

Aceşti ultimi trei indicatori, descrişi mai sus, fiind iniţial exprimaţi ca procent din VNB (evaluaţi pe cap de locuitori în preţuri constante \$ SUA 2005), au fost în cele din urmă calculaţi în valoare monetară, exprimându-i în unitatea naturală a VNB.

Valoarea totală a cheltuielilor publice pentru educaţie (100%) şi 50% din cheltuielile publice pentru sănătate sunt adăugate la indicatorul de bază, consumul privat al gospodăriilor (HFCE), considerându-le ca fiind beneficii în cuantificarea bunăstării economice a unei societăţi. Din acest indicator sunt deduse totuşi 50% din cheltuielile private cu educaţia şi 50% din cheltuielile private pentru sănătate, dintre care jumătate sunt considerate cheltuieli defensive. Alte deduceri se referă la daunele cauzate de poluarea cu dioxid de carbon, poluarea cu emisii de particule şi la valoarea estimată a epuizării resurselor naturale legate de pădure, energie şi minerale, toate acestea fiind şi ele considerate cheltuieli defensive sau costuri. Ponderile indicatorilor menţionaţi mai sus, a căror valoare a fost adăugată la sau dedusă din indicatorul de bază reprezintă o estimare brută şi au fost alese în raport cu situaţia economică şi socială a sistemului educaţional şi de sănătate din România, dar urmând şi structura metodologică a celui mai important indicator alternativ pentru măsurarea bunăstării economice pe baza consumului privat, construit de Daly şi Cobb (1989), Indexul Bunăstării Economice Sustenabile.

După ajustarea HFCE cu valorile menţionate mai sus, indicatorul este în cele din urmă corectat pentru inegalitatea distribuţiei veniturilor, împărţind valoarea rezultată la (1 + coeficientul de inegalitate Gini).

Toate figurile au fost realizate în Microsoft Excel 2007-2013.

### **8.3. Rezultatele cercetării**

Analiza comparativă a PIB şi a "HFCE Ajustat şi Corectat" – "Adjusted and corrected HFCE" este prezentată mai jos în Figura 8.2, unde indicatorii sunt exprimaţi pe cap de locuitor în preţuri constante \$ SUA 2005 cu datele prezentate în Tabelul 8.1 – Anexa A.. "HFCE/loc Ajustat şi Corectat" – "Adjusted and corrected HFCE/capita" se referă la valoarea HFCE ajustată (+/-) cu anumite componente monetare referitoare la partea socială şi de mediu menţionate anterior şi corectată în final cu indicele Gini. "HFCE/loc corectat cu Gini" – "HFCE/capita corrected with Gini" se referă la valoarea HFCE corectată numai pentru inegalitatea veniturilor dar fără includerea altor ajustări.

### **Figura 8.2 Analiza comparativă între PIB/loc (GDP/capita), HFCE/loc (HFCE/capita) şi versiunile HFCE transformate în perioada 1990-2011**

**(per capita preţuri constante \$ SUA 2005)**

*Sursa: Prelucrare pe baza datelor din baza de date WorldBank şi calcule ale autorului*

În primii 3 ani ai perioadei analizate, 1990-1992, PIB-ul scade în paralel cu HFCE şi a versiunilor HFCE ajustate şi corectate. Următoarea perioadă a fost una de creştere economică reflectată de o creştere limitată a PIB între anii 1993-1996, aceeaşi cale ascendentă fiind urmată şi de HFCE, de HFCE ajustat şi corectat pentru inegalitate. Sfârşitul anului 1996 a venit cu alegerile legislative şi prezidenţiale, iar anul 1997 a marcat schimbarea conducerii politice, factor care a influenţat puternic situaţia economică, care a înregistrat un declin prin reducerea PIB-ului până la sfârşitul lui 1999.

În mijlocul perioadei analizate, şi anume în 1999, se constată o creştere faţă de anul anterior a HFCE ajustat şi corectat în timp ce PIB-ul aceluiaşi an scade faţă de anul precedent. Acest lucru se poate datora în parte disponibilităţii tuturor datelor necesare pentru calculul ajustării pentru anul 1999.

În anul 2000 alegerile au adus un guvern nou la putere, iar toţi indicatorii au început să înregistreze o creştere continuă şi susţinută până în 2008, an ce a reprezentat vârful creşterii economice.

Un alt lucru interesant de remarcat aici este că nivelul HFCE ajustat şi corectat a stagnat relativ în aceşti doi ani 1999-2000, urmând ca din 2001 până în 2008 să înregistreze o creştere continuă şi sustenabilă, împreună cu o tendinţă ascendentă a PIB şi a HFCE, dar care se îndepărtează de evoluţia lor, aşa cum se observă în Figura 8.2, făcând astfel ca diferenţa dintre ele să se extindă.

Analiza comparativă a evoluţiei acestora indică o tendinţă generală ascendentă în "paralel", nivelul HFCE ajustat şi corectat menţinându-se la aproximativ jumătate din valoarea PIB în intervalul 1990-2010, ţinând cont de faptul că în ultimii doi ani ai acestei perioade valoarea tuturor indicatorilor a scăzut din cauza efectelor recesiunii economice, cu excepţia indicatorului HFCE a cărui valoare a crescut puţin în 2010. Un fapt interesant de observat aici este faptul că în 2011, deşi PIB/loc a crescut cu 3,3% comparativ cu anul precedent, nivelurile HFCE/loc şi HFCE/loc corectat cu Gini au rămas aproximativ constante şi, în plus, HFCE/loc ajustat şi corectat a continuat să scadă în ultimii trei ani 2009-2011 din perioada analizată, arătând astfel că o creştere a PIB/loc nu conduce automat la o creştere a celorlalţi indicatori care au un impact mai important asupra bunăstării economice a indivizilor. Mai mult, ţinând seama de faptul că datele privind cheltuielile publice şi private pentru educaţie nu au fost disponibile pentru 2011 şi că datele legate de epuizarea netă a pădurilor (parte componentă a epuizării resurselor naturale) sunt nule în baza de date, o informaţie aproape evident înşelătoare (Ivanov, 2013), valoarea declinului HFCE/loc ajustat şi corectat este foarte probabil subestimată în ultimul an al perioadei analizate.

Comparând valorile din Figura 8.3 care reprezintă beneficiile adăugate şi costurile deduse (cheltuieli defensive) la şi din consumul privat HFCE în anii pentru care datele erau disponibile pentru toţi indicatorii, respectiv 1999-2002, 2005, 2007 şi 2009-2010, se poate observa că până în anul 2002 beneficiile şi costurile au avut niveluri relativ egale, fluctuând de-a lungul acestei perioade, dar începând cu anul 2005 beneficiile au început să crească în general datorită creşterii cheltuielilor publice pentru educaţie (Figura 8.4), de asemenea şi diferenţa dintre cele două agregate, cheltuielile defensive reprezentând în 2009 aproximativ o treime din cheltuielile considerate ca fiind beneficii, acest proces fiind explicat prin reducerea considerabilă a cheltuielilor private pentru educaţie şi a valorii epuizării resurselor naturale în 2009 după cum se observă în Figura 8.5.

**Figura 8.3 Analiza comparativă între beneficiile adăugate şi costurile deduse la şi din HFCE în perioada 1990-2011 (per capita preţuri constante \$ SUA 2005)**

*Sursa: Prelucrare pe baza datelor din baza de date a Worldbank şi Eurostat Notă: Datele pentru toţi indicatorii care au contribuit la calculul beneficiilor şi costurilor au fost disponibili numai pentru anii 1999-2002, 2005, 2007, 2009-2010, fiind delimitaţi în grafic de încadrarea în dreptunghiuri.*

**Figura 8.4 Beneficiile adăugate la HFCE în perioada 1990-2011 (per capita preţuri constante \$ SUA 2005)**

*Sursa: Prelucrare pe baza datelor din baza de date a Worldbank şi Eurostat*

*Notă: Cheltuielile publice pentru sănătate calculate ca 50% din ponderea din PIB şi cheltuielile publice pentru educaţie calculate ca 100% din ponderea din PIB.*

**Figura 8.5 Costurile deduse din HFCE în perioada 1990-2011** 

**(per capita preţuri constante \$ SUA 2005)**

*Sursa: Prelucrare pe baza datelor din baza de date a Worldbank şi Eurostat*

*Notă: Cheltuielile private pentru sănătate calculate ca 50% din ponderea din PIB, cheltuielile private pentru educaţie calculate ca 50% din ponderea din PIB şi 100% din costurile datorate epuizării resurselor naturale, prejudiciului datorat poluării cu dioxid de carbon şi daunelor cu emisii de particule.*

În 2010, însă, valoarea beneficiilor a scăzut, iar cea pentru costuri a crescut astfel încât costurile reprezentau aproape jumătate din valoarea beneficiilor (Figura 8.3), această schimbare fiind explicată prin scăderea generală a beneficiilor şi creşterii uşoare a costurilor datorită creşterii cheltuielilor private pentru educaţie, a epuizării resurselor naturale şi a daunelor provocate de poluarea cu dioxid de carbon în 2010 (Figura 8.5).

### **8.4. Concluzii**

Analiza comparativă a PIB şi a consumului privat (HFCE) ajustat a arătat că acestea evoluează în tandem pe perioada 1990-2011, HFCE ajustat şi corectat reprezentând aproximativ 50% din PIB în intervalul analizat, bunăstarea economică astfel cuantificată fiind cu până la jumătate redusă în termeni valorici faţă de ceea ce încearcă să reflecte agregatul macroeconomic principal. Sigur că rămân încă numeroase ajustări care trebuie estimate cu privire la limitele PIBului, cea mai importantă dintre ele fiind evaluarea muncii neremunerate din gospodării.

În Figura 8.2 există mai multe perioade clare care marchează următoarele:

1. 1990-1992 - declinul tuturor indicatorilor ca răspuns normal la începutul tranziţiei către o economie de piaţă.

2. 1993-1996 - o creştere limitată a indicatorilor. Deşi PIB-ul nu atinge valoarea din 1990, ceilalţi indicatori par să revină la valorile lor din 1990.

3. 1996-1999 - PIB-ul scade, însă ceilalţi indicatori se menţin aproximativ la acelaşi nivel.

4. 2000-2008 - o creştere continuă şi sustenabilă a tuturor indicatorilor până când au atins maximul în 2008. Creşterea PIB-ului este mai pronunţată decât a celorlalţi indicatori, care au chiar acelaşi nivel în perioada 2005-2006, explicat prin scăderea uşoară a HFCE în aceşti ani.

5. 2008-2009 - a înregistrat o scădere bruscă a tuturor indicatorilor ca efect direct al crizei economice mondiale, scăderea HFCE şi versiunile ajustate şi corectate fiind mai mari decât cea a PIB.

6. 2009-2011 - deşi PIB-ul are o uşoară creştere, HFCE/loc se menţine la acelaşi nivel, în timp ce HFCE/loc ajustat şi corectat este uşor în scădere, marcând o perioadă de bunăstare economică redusă cu respect faţă de PIB.

Figura 8.3 reflectă faptul că nivelurile beneficiilor adăugate şi ale costurilor deduse la şi din HFCE sunt aproape aceleaşi între 1999-2002, dar începând cu anul 2005 ele încep să crească în valoare şi, de asemenea, să se distanţeze unul faţă de celălalt până în 2009. În 2010, valoarea beneficiilor a scăzut (Figura 8.3, 8.4), iar cea a costurilor a crescut astfel încât costurile reprezentau aproape jumătate din valoarea beneficiilor, această modificare fiind explicată prin scăderea pe total a beneficiilor şi uşoara creştere a costurilor datorate creşterii cheltuielilor private pentru educaţie, pentru epuizarea resurselor naturale şi a poluării provocate de dioxidul de carbon în 2010 (Figura 8.3, 8.5).

Deşi unele perioade în seria de timp par să coincidă cu alegerile (1996 şi 2000), alte alegeri pe plan politic nu au influenţat deloc creşterea economică (2004). O mare influenţă asupra rezultatelor a avut-o criza economică globală care a început în 2008 şi şi-a făcut cunoscute efectele în plan economic începând cu anul 2009.

Renunţarea la PIB în ceea ce priveşte utilizarea acestuia în caracterizarea bunăstării economice a unei ţări trebuie să nu fie confundată cu propunerile de "anti-dezvoltare", "antiinovaţie" şi "anti-contabilitate" aşa cum specifică şi Jeroen Van den Bergh, în finalul articolului "Desfiinţarea PIB" (Van den Bergh, 2007).

Pentru o lungă perioadă de timp, evoluţia Sistemului Conturilor Naţionale a permis factorilor politici să aibă o viziune a unei economii de piaţă din ce în ce mai diferenţiate, astfel încât aceştia să poată utiliza indicatori alternativi mai bine construiţi din punct de vedere social şi economic care ar contribui la includerea acestor întrebări care plasează economia într-un context social mai larg.

Discuţia asupra PIB în lucrarea de faţă este direcţionată spre modul în care acesta (PIB) exprimă în mod relevant bunăstarea economică a unei naţiuni, incluzând şi componenta socială şi cea referitoare la mediu, precum şi modul în care este interpretat şi utilizat în dezbaterile publice şi în deciziile politice şi nu ar trebui ca acest demers să fie în niciun caz interpretat ca fiind o critică a Sistemului Conturilor Naţionale. Astăzi este necesar să trecem peste "Fetişismul PIB" (Stiglitz, 2009) şi să nu ne mai punem întrebări dacă măsoară sau nu în mod adecvat bunăstarea colectivă economică, ci să continuăm să îmbunătăţim metodologia indicatorilor recent construiţi pentru a ajusta, completa sau înlocui cel mai important agregat macroeconomic al timpurilor noastre cu informaţii esenţiale privind societatea şi mediul.

După cum a afirmat Stigliz într-o carte recentă a lui ("În cădere liberă. America, piaţa liberă şi prăbuşirea economiei mondiale") "niciun indicator nu poate surprinde de unul singur complexitatea a ceea ce se întâmplă în societatea modernă, dar PIB-ul are neajunsuri de o relevanţă crucială" (Stiglitz, 2010, p.440).

Şi, deşi alţi economişti susţin că a căuta un alt indicator sau indice unic al bunăstării, prosperităţii sau fericirii este o himeră (Syrquin, 2011), critica PIB privind bunăstarea economică

este justificată de faptul că este principalul macroindicator urmărit în politicile economice de creştere a bunăstării populaţiei dintr-o ţară. Desigur, nu poate exista doar un singur indicator al bunăstării economice, dar orice încercare de a defini unul este un pas către o măsurare mai precisă şi o definire mai clară a acestui concept.

Decenii întregi PIB-ul s-a dovedit a fi un indicator de bază care măsoară anual dezvoltarea economică a unei ţări, atât pentru proiecţia unei dezvoltări viitoare, cât şi pentru a putea compara dezvoltarea sa cu cea a altor ţări.

Prezentul studiu este în conformitate cu evaluările actuale conform cărora PIB are propriile limitări. Acest indicator de bază se dovedeşte insuficient şi mai puţin adecvat când este vorba de bunăstare din punct de vedere economic. În condiţiile actuale ale economiei mondiale a apărut nevoia la nivel naţional de a evalua mai precis atât performanţa economică durabilă, cât şi progresul social, ceea ce a condus la dezvoltarea unor indicatori alternativi care, pe lângă calitatea supremă a PIB, să exprime mai bine bunăstarea economică la nivel naţional.

Rezultate preliminare ale acestei cercetări au fost diseminate în cadrul conferinţei "International Conference The Economics of Balkan and Eastern Europe Countries in the Changed World" (Istanbul – Mai 2013), publicate în volumul conferinţei, studiul în formă extinsă fiind publicat în revista "Romanian Statistical Review" (Bălă, 2014c).

### **CONCLUZII ŞI DIRECŢII VIITOARE DE CERCETARE**

Analiza exploratorie a evoluţiei consumului privat prezentată în primul capitol al lucrării de doctorat a dezvăluit că acesta este un indicator macro care deţine în medie mai mult de două treimi din PIB, economia României fiind bazată în principal pe consumul populaţiei. Urmărind perioada analizată, se poate observa clar că au existat două etape de recesiune profundă (1990- 1992, 1997-1999) şi două de creştere economică relativă (1993-1996, 2000-2004), urmate de o creştere semnificativă între anii 2004-2008, iar la scurt timp de faza de declin datorată recesiunii economice mondiale, toate acestea afectând consumul populaţiei şi bunăstarea economică.

Sintetizând rezultatele care s-au evidenţiat din analiza structurii consumului privat prezentată în cea de-a doua parte a acestui capitol, se poate afirma că gospodăriile româneşti cheltuiesc cel mai puţin pentru educaţie şi destul de puţin pentru sănătate, dar alocă mai mult pentru produse alimentare şi servicii şi utilităţi pentru locuinţe. Aceste rezultate reflectă imaginea unei naţiuni care nu a depăşit încă obiceiurile de consum din perioada de tranziţie, perioada de creştere susţinută între anii 2004-2008 fiind prea scurtă pentru a schimba în mod semnificativ structura cheltuielilor de consum.

În ceea ce priveşte structura de consum a statelor din UE-26 incluse în studiul prezentat din Capitolul 2., aceasta a crescut în variaţie de-a lungul perioadelor considerate pentru majoritatea categoriilor de consum, cu excepţia celei destinate pentru recreere şi cultură, care a scăzut şi a celei referitoare la produsele alimentare care a rămas constantă în timp. Mai mult, nu există modificări înainte, în timpul şi după criză în ceea ce priveşte categoriile care prezintă variaţii mari şi ale celor cu variaţii mici. Categoriile de consum care prezintă valori ridicate ale coeficientului de variaţie sunt cele pentru băuturi alcoolice, tutun, educaţie şi pentru hoteluri, cafenele şi restaurante, în timp ce categoriile mai omogene sunt cele referitoare la cheltuielile alocate pentru locuinţă, mobilier, dotarea şi întreţinerea locuinţei şi pentru transport, indicând o convergenţă în creştere a consumului pentru nevoile de bază aşa cum era aşteptat, dar prezentând eterogenitate persistentă legată de cheltuielile cu alcoolul, educaţia şi cele pentru hoteluri, cafenele şi restaurante.

Comparând grupările clasificate după destinaţiile de consum, cele din 2008 şi 2009 diferă întrucâtva în ceea ce priveşte compoziţia ţărilor şi comportamentul de consum. Astfel, toate cele trei grupuri înainte şi în timpul crizei sunt caracterizate de o pondere medie ridicată a consumului pentru alimente, locuinţă şi transport, diferenţa fiind că grupul III din anii 2008 şi 2009, compus în principal din ţări mediteraneene, are, de asemenea, ponderi medii semnificative ale consumului legat de cheltuielile pentru hoteluri, restaurante şi pentru diverse alte produse şi servicii.

În ceea ce priveşte diferenţele medii faţă de mediile UE-26, grupurile corespondente din 2008 şi 2009 prezintă valori comune după cum urmează: grupul I din 2008 şi grupul I din 2009 au valori medii pentru categoria de produse alimentare mai degrabă sub media UE-26, la fel ca şi cea pentru educaţie, în timp ce categoriile care prezintă valori medii superioare comparativ cu cele din UE-26 sunt cele ale cheltuielilor alocate pentru recreere şi cultură şi pentru diverse produse şi servicii; grupul II din 2008 şi grupul II din 2009 se caracterizează prin diferenţe medii mai mari decât cele ale UE-26 pentru cheltuielile destinate produselor alimentare, băuturi alcoolice şi tutun şi de valori medii inferioare mediei UE-26 pentru categoriile referitoare la cheltuielile pentru hoteluri, restaurante şi pentru diverse produse şi servicii; de asemenea grupul III din 2008 şi grupul III din 2009 prezintă valori medii mai mici decât mediile UE-26 pentru categoriile de consum privind băuturile alcoolice, tutun şi locuinţă, având în acelaşi timp valori medii destul de ridicate comparativ cu cele din UE-26 în privinţa cheltuielilor alocate educaţiei, hotelurilor şi restaurantelor. În ceea ce priveşte cele trei grupuri obţinute în 2013, ele prezintă diferenţe medii destul de scăzute faţă de mediile UE-26, în cazul cheltuielilor pentru recreere şi cultură, grupul I şi II indicând valori medii inferioare mediilor cu UE-26 şi pentru categoria de consum pentru educaţie.

În ceea ce priveşte variaţia între categorii şi în timp, se poate observa că toate grupurile de ţări obţinute înainte, în timpul şi după criză se caracterizează printr-o eterogenitate ridicată a ponderii consumului alocat educaţiei. Chiar dacă grupurile de ţări au devenit mai relevante din punct de vedere geografic în 2013 faţă de 2008, ele au rămas diferite în ceea ce priveşte ponderea consumului pentru educaţie.

Referitor la nivelul HFCE pe cap de locuitor, România se situează într-o oarecare măsură peste Bulgaria, dar rămâne pe una din ultimele poziţii între ţările UE cu privire la acest indicator, după cum au remarcat şi Iordan & Chilian (2013).

Poziţia României în grupul ţărilor majoritar din sud-estul UE, obţinută ca rezultat al analizei de clasificare în funcţie de HFCE în preţuri constante \$ SUA 2005 (Bulgaria, Croaţia, Republica Cehă, Estonia, Ungaria, Letonia, Lituania, Polonia, România, Republica Slovacă) este comparabilă cu cea rezultată în studiul realizat de Piekut (2015), care a utilizat date pentru consumul individual real din perioada 2000-2012, exceptând Croaţia.

Rezultatele obţinute în acest studiu cu privire la faptul că principalele ponderi de consum ale membrilor UE constau în cheltuieli pentru locuinţă, produse alimentare şi transport în toţi anii analizaţi sunt comparabile cu cele constatate în studiile anterioare realizate de Panagiotis (2009) şi Dudek (2014), de asemenea şi în ceea ce priveşte ponderea de consum alocată educaţiei care se situează pe ultimul loc între toate categoriile de cheltuieli (Panagiotis, 2009).

În concluzie, se poate afirma că dacă în 2008 grupurile rezultate prin clasificarea în funcţie de HFCE 2005 au fost reprezentate de un mix de ţări din regiuni europene diferite, în timpul şi după criza economică cele trei grupuri au devenit mai omogene din punct de vedere al rezultatelor cu România, inclusă în cel de-al doilea grup de ţări sud-estice. În ceea ce priveşte comportamentul de consum al grupurilor, se observă o reducere a coeficienţilor de variaţie pentru toate grupurile de-a lungul timpului, deoarece acestea au devenit mai convergente, având totuşi valori medii foarte diferite faţă de cele din UE-26.

Mai mult, variaţia categoriilor de consum în statele membre UE-26 (excluzând Croaţia şi Olanda din cauza lipsei datelor necesare) a crescut în timp pentru majoritatea categoriilor de cheltuieli. Acest rezultat semnifică faptul că, din cauza consecinţelor economice ale crizei, care au fost resimţite începând cu anul 2009 în majoritatea ţărilor din UE, comportamentul de consum al statelor membre a devenit mai eterogen, sporind discrepanţele dintre ele.

Poziţia actuală a României este încă inclusă în grupul statelor sud-estice reprezentat de cele mai recente membre ale UE, deşi în 2008, în urma analizei de clasificare, a fost inclusă în grupul cu Luxemburg, Regatul Unit, Austria şi state cu economii puternice în ceea ce priveşte HFCE/loc exprimat în preţuri constante \$ SUA 2005. Modelul de consum al României urmează trendul celorlalte ţări din UE-26 în anii 2008 şi 2009, cu ponderi ridicate ale consumului pentru locuinţă, produse alimentare şi transport, fiind caracterizat prin diferenţe medii superioare mediei UE-26 pentru produse alimentare, băuturi alcoolice şi tutun şi de valori medii mai scăzute comparativ cu mediile UE-26 pentru categoriile cheltuielor pentru hoteluri, cafenele, restaurante şi pentru diverse produse şi servicii, spre deosebire de celelalte două grupuri obţinute, ceea ce înseamnă că România este încă un stat dintre ţările membre ale UE al cărui consum se bazează în principal pe alimente, cu o pondere de asemenea ridicată a cheltuielilor pentru băuturile alcoolice şi tutun.

Limitele studiului sunt legate de datele indisponibile pentru Croaţia şi Olanda cu privire la ponderile categoriilor de consum din HFCE, analiza fiind astfel realizată doar pe 26 de ţări din UE; cu toate acestea Croaţia este ţara care a intrat cel mai recent în UE, iar admiterea sa din 2013 nu ar fi putut genera un impact economice vizibil, după cum anul 2013 a fost ales ca perioadă post-criză. O altă posibilă limitare al studiului poate fi reprezentată de metoda de grupare aleasă pentru analiză, deoarece este cunoscut faptul că aceste metode sunt destul de subiective, iar diferite statistici ale metodelor pot conduce la clasificări de grupuri distincte ca structură.

Analiza cercetării din acest capitol poate fi extinsă în cercetări ulterioare prin gruparea categoriilor de consum în trei clase principale: nevoi primare ("produse agroalimentare şi băuturi nealcoolice", "îmbrăcăminte şi încălţăminte", "locuinţă, apă, electricitate, gaze şi alţi combustibili" şi "transport"), nevoi secundare ("mobilier, dotarea şi întreţinerea locuinţei", "sănătate", "telecomunicaţii" şi "educaţie") şi nevoi terţiare ("băuturi alcoolice şi tutun", "cultură", "hoteluri, cafenele şi restaurante" şi "diverse produse şi servicii") şi clasificând ţările pentru a dezvălui profiluri şi comportamente mai specifice ale consumului cu privire la importanţa produselor de bază comparativ cu celelalte produse şi servicii materiale.

Testarea modelelor de consum din teoria economică clasică cu rezultatele prezentate în Capitolul 3. au indicat modelul AIH II ca fiind cel care a estimat cel mai bine funcţia de consum ţinând cont de testele de diagnostic, de performanţa generală a modelului dar şi a testării ulterioare utilizând date din perioada 2014-2016. Rezultatul estimat demonstrează influenţa puternică a modificărilor în consumul curent datorită modificărilor venitului curent, indicând că, pe termen scurt, o creştere cu 1% a venitului curent ar duce la o creştere cu 0,86% a consumului curent.

Ţinând cont că în modelul PIH I, MPC pe termen scurt obţinut este de 0,59, iar MPC pe termen lung este 0,53, împreună cu elasticitatea pe termen scurt în valoare de de 0,59% şi elasticitatea pe termen lung în valoare de 0,53% din modelul PIH II, putem afirma că nu este aproape nicio diferenţă între valorile MPC sau elasticităţile consumului în raport cu venitul curent şi cele în raport cu venitul permanent şi, prin urmare, modelul de consum PIH nu se validează pentru cazul României.

Prin compararea rezultatelor modelelor AIH cu rezultatele obţinute pentru modelele PIH putem afirma că, consumul gospodăriilor populaţiei din România este influenţat în principal de modificările nivelului venitului curent, fiind sensibil la schimbările economice pe termen scurt legate de venituri. O implicare a politicilor publice asupra acestui rezultat poate fi aceea conform căreia schimbările temporare ale politicii fiscale care afectează veniturile consumatorilor din România vor avea un impact semnificativ asupra cheltuielilor de consum. Prin urmare, pentru a stimula consumul cu scopul stimulării bunăstării şi creşterii economice, este de recomandat ca politicile guvernamentale, care vizează sporirea venitului disponibil şi a puterii de cumpărare a gospodăriilor din România, să fie concepute pe termen scurt sau cel mult pe termen mediu, pentru a fi eficiente.

Analiza din Capitolul 4. a studiat modelarea consumului privat ca un proces macroeconomic inerţial din punct de vedere al teoriei consumului de tip "random walk" a lui Hall (1978). Ipoteza cercetării empirice conform căreia consumul privat din România este reprezentat de un proces AR(1) (valoarea curentă a consumului privat este dependentă de valoarea imediat precedentă din punct de vedere temporal) a fost infirmată de rezultatele statistice care indică faptul că, consumul privat este un proces de tip AR(4) cu un parametru estimat de -0,34, anulând astfel modelul de consum de tip "random walk" susţinut de Hall (1978) şi relevând, de asemenea, un efect inerţial asupra consumului privat, probabil datorat influenţei investiţiilor sau a veniturilor. Acest rezultat este în acord cu cel obţinut de Mei (2012), care a demonstrat că, consumul este explicat printr-o componentă AR(3) având un coeficient negativ estimat printr-un model de corecţie a erorilor vectoriale, în care a inclus ca variabile independente indicele Gini pentru gospodăriile populaţiei, indicele Standard&Poor 500, venitul disponibil, raportul dintre datorie şi venituri şi câteva variabile artificiale (dummy), utilizând date din SUA pentru perioada 1967-2009.

Studiul prezentat are limitările sale privind dimensiunea eşantionului, care este un factor important în obţinerea unor rezultate mai fiabile, în special atunci când analiza se realizează utilizând serii de timp. O altă posibilă limitare a analizei poate fi dat de valoarea coeficientului de determinare R<sup>2</sup> de aproximativ 0,12, valoare care lasă neexplicat un procent de aproape 88% al variaţiei variabilei dependente. Acest rezultat poate fi datorat faptului că acest tip de model include doar un factor exogen, făcând astfel necesară adăugarea mai multor variabile în modelul iniţial, cu scopul creşterii valorii lui R<sup>2</sup> şi, astfel, a performanţei modelului. De asemenea, trebuie luată în considerare şi compararea valorilor estimate pentru perioada 2014-2016 cu datele reale ajustate care indică o diferenţă medie de 2,5 mld. \$ (SUA 1970) a consumului privat anual, valorile estimate prin model subestimând cu această eroare nivelul real al macroindicatorului. Acest fapt se poate poate datora testării modelului cu valori ajustate din perioada 2009-2016 ale aceleiaşi sursei de date.

Este necesară aprofundarea acestui studiu cu scopul de prezice cu o mai mare precizie natura autoregresivă a consumului privat din România, condiţionaţi fiind de disponibilitatea datelor.

Principalul obiectiv al studiului din Capitolul 5. a fost de a analiza existenţa unei relaţii pe termen lung între PIB şi consumul populaţiei din România, în condiţiile în care aceştia au înregistrat o creştere constantă din 1990, consumul populaţiei având o pondere de peste 50% din PIB, fiind cunoscut şi demonstrat faptul că economia României este una bazată pe consumul privat (al gospodăriilor).

Pentru analiză am preferat metoda Engle-Granger pentru testarea cointegrării deoarece am avut doar două variabile de testat şi astfel o singură posibilă relaţie de cointegrare. Am constatat că ambele variabile sunt nestaţionare în nivel, dar staţionare după prima diferenţiere. Testul rezidual Engle-Granger pentru cointegrare a relevat faptul că reziduurile modelului estimat sunt reprezentate de procese nestaţionare, ceea ce înseamnă că variabilele nu sunt cointegrate pe termen lung. Acest rezultat este oarecum în contrast cu logica teoriei macroeconomice şi în special cu structura economiei româneşti, indicând faptul că pe termen lung PIB-ul şi consumul populaţiei pot avea evoluţii diferite.

Rezultatele studiului trebuie interpretate cu atenţie deoarece pot fi condiţionate de următoarele aspecte:

- dimensiunea seriei este limitată la 23 de observaţii, rezultatele testului ADF specificând faptul că utilizează 20 de observaţii pentru calcularea valorilor critice de test şi a probabilităţilor asociate testelor, iar acestea pot fi inexacte pentru o mărime a eşantionului de 19 cazuri rămase după ajustările făcute pentru testarea rădăcinii unitate, pe baza valorilor calculate de MacKinnon (1996);
- testele convenţionale de detectare a rădăcinii unitate, cum sunt testele ADF şi PP, sunt semnalate pe scară largă ca având performanţe reduse atunci când dimensiunea eşantionului seriei temporale este restrânsă (Levin & Lin, 1992; Levin, Lin & Chu, 2002);
- declinul brusc al celor două variabile în 2009, ca o consecinţă a crizei economicofinanciare globale poate reprezenta o schimbare pe termen lung asupra structurii economice a României.

Sunt necesare analize suplimentare pentru a obţine rezultate mai stabile şi mai consistente privind cointegrarea dintre PIB şi consumul populaţiei prin utilizarea unor serii de timp mai extinse pentru cele două variabile atunci când datele vor fi disponibile.

Rezultatele obţinute în urma studiului prezentat în Capitolul 6. arată că există o dependenţă evidentă între rata brută a migraţiei şi cheltuielile de consum final ale gospodăriilor şi invers, conexiune care poate avea două interpretări:

- în primul rând, prezintă cele două aspecte ale migranţilor: imigranţii şi emigranţii, atunci când înlocuim regresorii cu valorile lor;
- în al doilea rând, arată că o sumă importantă de bani câştigată de migranţi este inclusă în cheltuielile de consum final ale gospodăriilor din ţară.

Primele două modele au evidenţiat relaţia negativă dintre rata brută a migraţiei şi cheltuielile de consum final ale gospodăriilor populaţiei, acest rezultat fiind în concordanţă cu sensul economic potrivit căruia consumul populaţiei tinde să crească odată cu creşterea emigraţiei, demonstrând astfel că rata brută a migraţiei poate acţiona ca un substitut pentru remitenţe în aceste modele, influenţând indirect volumul cheltuielilor de consum final ale gospodăriilor.

De asemenea, perioada crizei economico-financiare, aşa cum am considerat-o în model între 2007 şi 2011, are un impact negativ şi semnificativ din punct de vedere statistic asupra cheltuielilor de consum ale gospodăriilor, acestea fiind reduse pe măsură ce posibilităţile de consum s-au diminuat, ca şi consecinţe ale măsurilor economice drastice adoptate şi implementate de guverne pentru a contracara efectele negative ale crizei. În ceea ce priveşte rata brută a migraţiei, aceasta are şi ea un impact negativ, ceea ce înseamnă că oamenii au avut tendinţa de a emigra în momentul producerii crizei economico-financiare; dar nu este semnificativ din punct de vedere statistic, prin urmare putem afirma că efectele crizei nu au avut un impact semnificativ asupra mişcării migraţiei din punct de vedere statistic.

Modelele estimate prin regresii pe date de tip panel pot fi îmbunătăţite prin introducerea mai multor variabile interconectate cu cele două variabile considerate, rata brută a migraţiei şi consumul populaţiei, pentru a obţine rezultate mai consistente.

Principalul scop al cercetării curprinse în Capitolul 7. a fost de a analiza existenţa unei relaţii pe termen lung între consumul gospodăriilor (HFCE) şi remitenţele primite (REMIT) ale României, în condiţiile în care au înregistrat o creştere constantă din 1990, remitenţele reprezentând o parte importantă a cheltuielilor gospodăriei deoarece este binecunoscut faptul că banii trimişi înapoi de către migranţi către ţara lor de origine sunt cheltuiţi în principal pentru consumul intern curent.

Pentru analiză am preferat metoda Engle-Granger pentru testarea cointegrării deoarece am avut doar două variabile de testat şi astfel o singură posibilă relaţie de cointegrare. Am constatat că ambele variabile sunt nestaţionare în nivel, dar staţionare după prima diferenţiere. Testul rezidual Engle-Granger pentru cointegrare a relevat faptul că reziduurile modelelor sunt reprezentate de procese staţionare, ceea ce înseamnă că ambele variabile sunt cointegrate pe termen lung, indicând faptul că ele vor evolua împreună.

Rezultatele studiului trebuie interpretate cu atenţie deoarece pot fi condiţionate de următoarele aspecte:

- dimensiunea seriei este limitată la 19 observaţii, rezultatele testului ADF şi PP specificând faptul că utilizează 20 de observaţii pentru calcularea valorilor critice de test şi a probabilităţilor asociate testelor, iar acestea pot fi inexacte pentru o mărime a eşantionului de 18 cazuri rămase după ajustările făcute pentru testarea rădăcinii unitate, pe baza valorilor calculate de MacKinnon (MacKinnon, 1996);
- seria privind remitenţele, REMIT, este afectată la jumătatea intervalului de analiză (în 2005) de o creştere nejustificată anormală, cunoscută şi sub denumirea de întrerupere în serie sau "întrerupere structurală a seriei", care nu este absorbită complet şi nu se datorează unui şoc, ci din cauza unei modificări a metodologiei de calcul a indicatorului (a versiunea a 6-a a Balanţei de Plăţi din 2005); astfel, REMIT, seria

afectată de această întrerupere în evoluţia sa, poate afecta rezultatele testelor de determinare a ordinului de integrare, precum şi rezultatele testelor de cointegrare;

 testele convenţionale de detectare a rădăcinii unitate, cum sunt testele ADF şi PP, sunt semnalate pe scară largă ca având performanţe reduse atunci când dimensiunea eşantionului seriei temporale este restrânsă (Levin & Lin, 1992; Levin, Lin & Chu, 2002).

Sunt necesare analize suplimentare pentru a analiza, de asemenea, dinamica pe termen scurt dintre consumul gospodăriilor şi remitenţele primite prin specificarea unui model de corectare a erorilor (Error Correction Model-ECM) pentru a putea face mai departe inferenţe pe baza rezultatelor estimate.

Propunerea construirii şi calculului unui indicator alternativ de cuantificare monetară a bunăstării economice bazat pe consumul populaţiei din Capitolul 8. prin analiza comparativă a PIB şi a consumului privat (HFCE) ajustat a arătat că acestea evoluează în tandem pe perioada 1990-2011, HFCE ajustat şi corectat reprezentând aproximativ 50% din PIB în intervalul analizat, bunăstarea economică astfel cuantificată fiind cu până la jumătate redusă în termeni valorici faţă de ceea ce încearcă să reflecte agregatul macroeconomic principal. Sigur că rămân încă numeroase ajustări care trebuie estimate cu privire la limitele PIB-ului, cea mai importantă dintre ele fiind evaluarea muncii neremunerate din gospodării.

Studiul a relevat aspecte importante departajate pe următoarele perioade de timp:

- 1990-1992 declinul tuturor indicatorilor ca răspuns normal la începutul tranziţiei către o economie de piaţă.
- 1993-1996 o creştere limitată a indicatorilor. Deşi PIB-ul nu atinge valoarea din 1990, ceilalţi indicatori par să revină la valorile lor din 1990.
- 1996-1999 PIB-ul scade, însă ceilalţi indicatori se menţin aproximativ la acelaşi nivel.
- 2000-2008 o creştere continuă şi sustenabilă a tuturor indicatorilor până când au atins maximul în 2008. Creşterea PIB-ului este mai pronunţată decât a celorlalţi indicatori, care au chiar acelaşi nivel în perioada 2005-2006, explicat prin scăderea uşoară a HFCE în aceşti ani.
- 2008-2009 a înregistrat o scădere bruscă a tuturor indicatorilor ca o efect direct al crizei economice mondiale, scăderea HFCE şi versiunile ajustate şi corectate fiind mai mari decât cea a PIB.

 2009-2011 - deşi PIB-ul are o uşoară creştere, HFCE/loc se menţine la acelaşi nivel, în timp ce HFCE/loc ajustat şi corectat este uşor în scădere, marcând o perioadă de bunăstare economică redusă cu respect faţă de PIB.

Analiza a relevat faptul că nivelurile beneficiilor adăugate şi ale costurilor deduse la şi din HFCE sunt aproape aceleaşi între 1999-2002, dar începând cu anul 2005 ele încep să crească în valoare şi, de asemenea, să se distanţeze unul faţă de celălalt până în 2009. În 2010, valoarea beneficiilor a scăzut, iar cea a costurilor a crescut astfel încât costurile reprezentau aproape jumătate din valoarea beneficiilor, această modificare fiind explicată prin scăderea pe total a beneficiilor şi uşoara creştere a costurilor datorate creşterii cheltuielilor private pentru educaţie, pentru epuizarea resurselor naturale şi a poluării provocate de dioxidul de carbon în 2010.

Deşi unele perioade în seria de timp par să coincidă cu alegerile legislative (1996 şi 2000), alte alegeri pe plan politic nu au influenţat deloc creşterea economică (2004). O mare influenţă asupra rezultatelor a avut-o criza economică globală care a început în 2008 şi şi-a făcut cunoscute efectele în plan economic începând cu anul 2009.

Renunţarea utilizării PIB-ului în caracterizarea bunăstării economice a unei ţări nu trebuie să fie confundată cu propunerile de "anti-dezvoltare", "anti-inovaţie" şi "anti-contabilitate" aşa cum specifică şi Jeroen van den Bergh, în finalul articolului "Desfiinţarea PIB" (Van den Bergh, 2007).

Pentru o lungă perioadă de timp, evoluţia Sistemului Conturilor Naţionale a permis factorilor politici să aibă o viziune a unei economii de piaţă din ce în ce mai diferenţiate, astfel încât aceştia să poată utiliza indicatori alternativi mai bine construiţi din punct de vedere social şi economic care ar contribui la includerea acestor întrebări care plasează economia într-un context social mai larg.

Critica sumară a PIB din studiul acestui capitol care încheie teza de doctorat este direcţionată spre modul în care acesta (PIB) exprimă în mod adecvat bunăstarea economică a unei naţiuni, incluzând şi componenta socială şi cea referitoare la mediu, precum şi modul în care este interpretat şi utilizat în dezbaterile publice şi în deciziile politice şi nu ar trebui ca acest demers să fie interpretat ca fiind o critică a Sistemului Conturilor Naţionale. Astăzi este necesar să trecem peste "Fetişismul PIB" (Stiglitz, 2009) şi să nu ne mai punem întrebări dacă măsoară sau nu în mod adecvat bunăstarea colectivă economică, dar să continuăm să îmbunătăţim metodologia indicatorilor recent construiţi pentru a ajusta, completa sau înlocui cel mai important agregat macroeconomic al timpurilor noastre cu informaţii esenţiale privind societatea şi mediul.

După cum a afirmat Stigliz într-o carte recentă a lui ("În cădere liberă. America, piaţa liberă şi prăbuşirea economiei mondiale") "niciun indicator de unul singur nu poate surprinde complexitatea a ceea ce se întâmplă în societatea modernă, dar PIB-ul are neajunsuri de o relevanţă crucială" (Stiglitz, 2010, p.440).

Şi, deşi se susţine că a căuta un alt indicator sau indice unic al bunăstării, prosperităţii sau fericirii este o himeră (Syrquin, 2011), critica PIB privind bunăstarea economică este justificată de faptul că este principalul macroindicator urmărit în politicile economice de creştere a bunăstării populaţiei dintr-o ţară. Desigur, nu poate exista doar un singur indicator al bunăstării economice, dar orice încercare de a defini unul este un pas către o măsurare mai precisă a acestui concept.

Cercetarea din acest capitol este în conformitate cu evaluările actuale conform cărora PIB are propriile limitări. PIB-ul s-a dovedit a fi un indicator care măsoară insuficient şi inadecvat bunăstarea din punct de vedere economic. În condiţiile actuale ale economiei mondiale a apărut nevoia la nivel naţional de a evalua atât performanţa economică durabilă, cât şi progresul social, care a condus la dezvoltarea unor indicatori alternativi care, pe lângă calitatea supremă a PIB, să exprime mai bine bunăstarea economică la nivel naţional.

Studiul de faţă realizat în cadrul perioadei de cercetare doctorală propune câteva răspunsuri la unele probleme şi direcţii de dezvoltare economică ale consumului privat şi bunăstării economice din România, din ultimele două decenii post Revoluţie. Printre acestea se găsesc:

- 1. Evoluţia volumului şi structura consumului populaţiei din România.
- 2. Care sunt asemănările şi diferenţele comportamentului de consum al populaţiei din România comparativ cu celelalte state membre UE.
- 3. Veridicitatea (din punct de vedere al datelor cunoscute) modelelor de consum clasice formulate de Keynes şi Friedman în cazul României şi în ce măsură acestea se validează în perioada analizată.
- 4. Veridicitatea ipotezei modelului de tip "mers aleator" ("random walk") a lui Robert Hall în cazul consumului privat din România.
- 5. Existenţa unei relaţii pe termen lung între PIB şi consumul populaţiei din România, precum şi definirea acesteia.
- 6. Influenţa migraţiei asupra consumului privat din România luând în considerare fenomenul migraţionist în creştere din România mai ales după accederea în UE.
- 7. Existenţa şi cuantificarea unei relaţii de cointegrare între efectele economice ale migraţiei sub forma remitenţelor şi consumul populaţiei din România.

8. În ce măsură este posibilă introducerea unui indicator pentru cuantificarea bunăstării economice bazat pe consumul populaţiei din România.

Pentru a răspunde la aceste întrebări s-au formulat şi testat ipoteze statistice validate prin metode specifice econometriei descrise în cele opt capitole ale lucrării de doctorat. Ele s-au bazat pe formule aparţinând unor cercetători de renume la nivel internaţional, precum şi pe baze de date aflate la dispoziţie la nivel global (WorldBank), la nivel european (Eurostat) sau naţional (INSSE). Rezultatele au evidenţiat clar posibilitatea obţinerii unor răspunsuri, chiar dacă uneori parţiale, la problemele abordate în cele opt capitole ale lucrării. Unele limitări ale rezultatelor pot fi date şi de lungimea seriilor analizate. Din acest motiv sunt propuse în final şi dezvoltări ulterioare ale metodelor de cercetare abordate pe serii mai lungi, care să valideze mai bine ipotezele de lucru.

Cercetarea s-a bazat şi pe mai multe lucrări originale publicate în timpul perioadei de cercetare doctorală, lucrări citate la unele capitole şi aflate în bibliografie.

Discuţia asupra introducerii unui nou indicator pentru cuantificarea monetară a bunăstării economice bazat pe consumul populaţiei constituie o abordare cu totul nouă pentru România şi poate constitui o legătură nedescifrată încă în totalitate între bunăstarea materială şi nivelul economic al unei populaţii.

### **REFERINŢE BIBLIOGRAFICE**

Adhikari, R. (2014), "Examining Keynes' Absolute Income Hypothesis in Nepalese context", *working paper*, Department of Economics, Mechi Multiple Campus, Bhadrapur.

Aggarwal, R., Demirgüç-Kunt, A. & Martinez Peria, M. S. (2006), "Do Workers' Remittances Promote Financial Development?", *working paper* nr. 3957, World Bank Policy Research.

Alimi, R. S. (2013), "Keynes' Absolute Income Hypothesis and Kuznets Paradox", *working paper* nr. 49310, Munich Personal RePEc Archive, Munich.

Altunc, O. F., & Aydin, C. (2014). An estimation of the consumption function under the Permanent Income Hypothesis: the case of D-8 countries. *Journal of Economic Cooperation and Development*, 35(3), 29-42.

Anghelache, C. (2011). Analiza corelaţiei între PIB şi consumul final. *Economie Teoretică şi Aplicată*, XVIII(9(562)), 84-93.

Anghelache, C., Isaic-Maniu, A., Mitruţ, C., & Voineagu, V. (2006). Sistemul de indicatori utilizaţi în măsurarea sărăciei. *Economie Teoretică şi Aplicată*, 8(503), 45-52.

Apere, T. O. (2014). Private consumption expenditure function in Nigeria: evidence from the Keynes' Absolute Income Hypothesis. *International Journal of Research In Social Sciences*, 4(3), 53-58.

Arioğlu E., & Tuan, K. (2011). Test of the Absolute Income Hypothesis in USA and Europe. *Ç.Ü. Sosyal Bilimler Enstitüsü Dergisi*, 20(2), 299-316.

Asaftei, B. (2011), "The underground economy of Romania is equal to the state budget! The share and value of the informal economy in the EU", http://www.econtext.ro/dosar-- 2/analiza/economia-subterana-din-romania-este-egala-cu-bugetul-de-stat-ponderea-si-valoareaeconomiei-informale-in-ue.html.

Baum, C. (2001). Residual diagnostics for cross-section time series regression models. *The Stata Journal*, 1(1), 101-104.

Baum, C., (2006), *Introduction to modern econometrics using STATA*, Texas: Stata Press.

Băbucea, A., & Bălăcescu, A. (2011). Dinamica veniturilor şi a cheltuielilor de consum ale gospodăriilor în perioada 2001 – 2010, la nivelul regiunii de dezvoltare SUD – VEST OLTENIA. *Analele Universităţii "Constantin Brâncuşi" din Târgu Jiu, Seria Economie*, (3), 9- 15.

Bălă, R.-M. (2014a). Structure analysis of the evolution of private consumption in Romania. *SEA-Practical Application of Science*, II(2(4)), 181-188.

Bălă, R.-M. (2014b). Exploring the Long-Run Relationship between GDP and Private Consumption of Romania through Cointegration Analysis. *Ovidius University Annals, Economic Sciences Series*, XIV(1), 257-262.

Bălă, R.-M. (2014c). A Proposal for Assessing the Economic Welfare of Romania. *Romanian Statistical Review*, 3, 11-30.

Bălă, R.-M. (2015a). Changes of private consumption patterns in Romania and the EU: evidence before, during and after the crisis. *International Journal of Economics, Commerce and Management,* III(10), 108-129.

Bălă, R.-M. (2015b), "A Comparative Analysis of Keynes and Friedman Consumption Models for Romanian Case", în volumul conferinţei *Proceedings of International Conference on Trends in Business and Economics*. London, UK, 41-45.

Bălă, R.-M. (2015c). Testing Robert Hall's random walk hypothesis of private consumption for the case of Romania. *International Journal of Economics, Commerce and Management*, III(5), 114-124.

Bălă R.-M. & Prada, E. (2014a), "Migration and private consumption in Europe: a panel data analysis", în volumul conferinţei *Procedia Economics and Finance ISI Proceedings of International Conference on Applied Statistics*. Ediţia a 7-a. Bucureşti, România, 10, 141-149.

Bălă R.-M. & Prada, E. (2014b), "Investigating the long-run relationship between migration and consumption though cointegration analysis. Case of Romania", în volumul conferinţei *Proceedings of International Conference on Informatics in Economy, Education, Research & Business Technologies*. Ediţia a 13-a. Bucureşti, România, 596-603.

Blinder, A. S., & Deaton, A. (1985). The time series consumption function revisited. *Brooking Paper of Economic Activity*, 2, 465-521.

Bonuedi, I. (2012), "Estimating the consumption function under the Permanent Income Hypothesis: evidence from Ghana", *term paper* nr. PG 5541711, Kwame Nkrumah University of Science and Technology, Kumasi.

Bordo, M. & Landon-Lane, J. (2010), "The Global Financial Crisis: Is It Unprecedented?", în volumul conferinţei *EWC/KDI Conference on Global Economic Crisis: Impacts, Transmission, and Recovery*. Hawaii, (1), 1-46.

Brooks, C. (2002) "Introductory Econometrics for Finance. Chapter 7: Modelling long-run relationship in finance", http://www.cambridge.org/us/download\_file/193163.

Carroll, C. D. (2001). Death to the Log-Linearized Consumption Euler Equation! (And Very Poor Health to the Second-Order Approximation). *Advances in Macroeconomics*, 1(1(6)), 1-32.

Clausen, V., & Schürenberg-Frosch, H. (2012). Private consumption and Cyclical Asymmetries in the Euro Area. *Intereconomics*, 47(3), 190-196.

Cojocaru, O. (2012), "Premierul vrea să stoarcă evazioniştii de 2 miliarde de euro, în 60 de zile", http://incomemagazine.ro/articles/premierul-vrea-sa-stoarca-evazionistii-de-2-miliarde-de-euroin-60-de-zile.

Combes, J. L., & Ebeke, C. (2010). Remittances and Household Consumption Instability in Developing Countries. *CERDI Etudes et Documents*, 15, 1-33.

Daly, H., & Cobb, J., (1989), *For the Common Good : Redirecting the Economy Toward Community, the Environment, and a Sustainable Future*, Boston, USA: Beacon Press.

Davidson, J. E. H., & Hendry, D. F. (1981). Interpreting Econometric Evidence: The Behaviour of Consumers' Expenditure in the UK. *European Economic Review*, 16(1), 177-192.

Davidson, J. E. H., Hendry, D. F., Srba, F., & Yeo, S. J. (1978). Econometric Modelling of the Aggregate Time Series Relationship Between Consumers. *Expenditure and Income in the U.K.. Economic Journal*, 88, 661-692.

Dăianu, D. (2000), "Structure, strain and macroeconomic dynamic in Romania", *working paper* nr. (2), 1-32, Romanian Center for Economic Policies.

Dickinson, E. (2011), "GDP : a brief history. One stat to rule them all", http://www.foreignpolicy.com/articles/2011/01/02/gdp\_a\_brief\_history.

Doltu, C., (2004). Măsurarea venitului unei ţări, Economie Microeconomie şi Macroeconomie, pp. 1-6, Bucureşti, ASE.

Drukker, D. (2003). Testing for serial correlation in linear panel-data models. *The Stata Journal,* 3(2), 168-177.

Dudek, H. (2014). Economies of scales in EU household consumption – Some remarks based on a country-level analysis. *Quantitative Methods in Economics*, XV(2), 74-83.

Engle, R. F., & Granger, C. W. J. (1987). Co-Integration and Error Correction: Representation, Estimation, and Testing. *Econometrica*, 55(2), 251-276.

Eubanks, W. W. (2010), "The European Union's Response to the 2007-2009 Financial Crisis. Congressional Research Service Report for Congress", http://www.fas.org/sgp/crs/row/R41367.pdf.

Fiaschi, D. & Lavezzi, A. (2005), "Growth and convergence across european regions: an empirical investigation", *working paper* nr. 25, Dipartimento Di Scienze Economiche, Universita di Pisa, Italia.

Firat, A., Kutucuoğlu, K. I., Arikan Saltik, I., & Tunçel, O. (2013). Consumption, consumer culture and consumer society. *Journal of Community Positive Practices*, XIII(1), 182-203.

Friedman, M., (1957), *A Theory of the Consumption Function*, USA: National Bureau of Economic Research Books.

Gabor, M. R. (2013). Endowment with durable goods as welfare indicator. Empirical study regarding post-communist behavior of romanian consumers. *Inzinerine Ekonomika-Engineering Economics*, 24(3), 244-253.

Gerstberger, C., & Yaneva, D. (2013). Analysis of EU-27 household final consumption expenditure – Baltic countries and Greece still suffering most from the economic and financial crisis. *Eurostat. Statistics in focus*, 2, 1-8.

Gomez-Zaldivar, M., & Ventosa-Santaularia, D. (2009). The bilateral relationship between consumption and GDP in Mexico and the US: a comment. *Applied Econometrics and International Development*, 9(1), 77-90.

Goossens, Y. (2007), "Alternative progress indicators to Gross Domestic Product (GDP) as a means towards sustainable development", http://www.beyond-gdp.eu/download/bgdp-bpgoossens.pdf apud Cobb, C. , Halstead, T., & Rowe, J. (1995). If the GDP is Up, Why is America Down?. *The Atlantic Online* republished after *The Atlantic*, 276(4), 59-78.

Goossens, Y. (2007), "Alternative progress indicators to Gross Domestic Product (GDP) as a means towards sustainable development", http://www.beyond-gdp.eu/download/bgdp-bpgoossens.pdf apud Wuppertal Institute and UNEP Centre for Sustainable Consumption and Production (2007), "Beyond GDP: Best practices around the world", PolDep. A.

Goschin, Z., & Roman, M. (2012). Determinants of the remitting behaviour of Romanian emigrants in an economic crisis context*. Eastern Journal of European Studies*, 2(3), 87-103.

Greene, W. H., (2002), *Econometric analysis*, 5th edn, New Jersey, Prentice Hall, 283-339.

Guisan, M. C. (2001). Causality and cointegration between consumption and GDP in 25 OECD countries: limitations of the cointegration approach. *Applied Econometrics and International Development*, 1(1), 39-61.

Hall, J. (2010). Measuring what Matters to Make a Difference. *Journal of Futures Studies*, 15(2), 151-154.

Hall, R. (1978). Stochastic Implications of the Life Cycle-Permanent Income Hypothesis: Theory and Evidence. *Journal of Political Economy*, 86(6), 971–987.

Hamilton, J. D., (1994), *Time Series Analysis*, Princeton, Princeton University Press.

Hayashi, F. (1982). The Permanent Income Hypothesis: Estimation and Testing by Instrumental Variables. *Journal of Political Economy*, 90(5), 895.

Hărău, C. (2010), "Migration and remittances – Case study on Romania", în volumul conferinţei *Proceedings of International Symposium on Advanced Engineering & Applied Management – 40th anniversary in higher education (1970-2010*. Hunedoara, România, 1-8.

Iordan, M., & Chilian, M.-N. (2013). Changes in the households consumption patterns in Romania and the EU countries – How much impact of the global economic crisis?. *Internal Auditing & Risk Management*, VIII(2(30)), 154-163.

Ivanov, C. (2013), "Deforestation map of Romania", http://www.hotnews.ro/stiri-mediu-16009389-harta-taierilor-paduri-din-romania.htm .

Încalţărău, C., & Maha, L.-G. (2012). The impact of remittances on consumption and investment in Romania. *Eastern Journal of European Studies*, 2(3), 61-86.

Jaeger, A. (1992). Does Consumption Take a Random Walk?. *The Review of Economics and Statistics,* 74(4), 607–614.

Jennissen, R.P.W. (2003). Economic Determinants of Net International Migration in Western Europe. *European Journal of Population*, 19, 171-198.

Kapur, D. (2004), "Development and Migration-Migration and Development - What comes first?", în volumul conferinţei *Social Science Research Council Conference Migration and Development: Future Directions for Research and Policy*. New York, 1-18.

Karanikolos, M., Mladovsky, P., Cylus, J., Thomson, S., Basu, S., Stuckler, D., Mackenbach, J., & McKee, M. (2013). Financial crisis, austerity, and health in Europe. *The Lancet*, 381(9874), 1323-1331.

Katsouli, E. (2006). Testing the "surprise" consumption function: A comparative study between 15 European Union member-states. *International Research Journal of Finance and Economics*, 1, 36-41.

Keynes, J. M., (1936), *The General Theory of Employment, Interest and Money*, United Kingdom, Macmillan Cambridge University Press.

Khan, K., & H. M. C. Manzoor (2012). The Testing of Hall's Permanent Income Hypothesis: A Case Study of Pakistan. *Asian Economic and Financial Review*, 2, 445-449.

Knetsch, T. A. (2005), "Short-run and long-run comovement of GDP and some expenditure aggregates in Germany, France and Italy", *working paper* nr. 39, Deutsche Bundesbank Discussion Paper Series 1: Economic Studies, Germany, 1-64.

Kollarova, V., & Vladova, A. (2009). The structure of private consumption in Slovakia and a comparison with European countries. *BIATEC Banking Journal*, 17(8), 27-30.

Konya, I., & Ohashiz, H. (2007). International consumption patterns among high-income countries: evidence from the OECD data. *Review of International Economics*, (15), 744–757.

Kuznets, S. (1934). National Income, 1929–1932. 73rd US Congress, 2nd session. *Senate Document,* 124(7).

Kuznets, S. (1962). How To Judge Quality. *The New Republic*, 29-31.

Kuznets, S., (1946), *National Income: A Summary of Findings*, New York: National Bureau of Economic Research Books.

Kuznets, S., Epstein, L., & Jenks, E. (1941), *National Income and its Composition, 1919-1938*, Volume, New York: National Bureau of Economic Research Books.

Levin, A., & Lin, C.-F. (1992), "Unit Root Test in Panel Data: Asymptotic and Finite Sample Properties", *working paper* nr. 92-93, University of California at San Diego, California.

Levin, A., Lin, C.-F., & Chu, C.-S. J. (2002). Unit root tests in panel data: Asymptotic and finitesample properties. *Journal of Econometrics*, 108(1), 1-24.

Litan, C. (2009). On the macroeconomic impact of remittances in Romania. *Studia Universitatis Babeş-Bolyai Oeconomica*, 2(54), 21-36.

Lucas, R. E. Jr., (1987), *Models of Business Cycles*, Oxford: Basil Blackwell.

MacKinnon, J. G. (1996). Numerical Distribution Functions for Unit Root and Cointegration Tests. *Journal of Applied Econometrics*, 11(6), 601-618.

Maddala, G.S., (2001), *Introduction to econometrics*, 3rd edn, Wiley.

Malley, J. & Molana, H. (1997), "The Permanent Income Hypothesis Revisited Reconciling Evidence from Aggregate Data with the Representative Consumer Behaviour", *working paper,* University of Glasgow, United Kingdom.

Manitsaris, A. (2006). Estimating the European Union consumption function under the Permanent Income Hypothesis. *International Research Journal of Finance and Economics*, Issue 2.

Marinaş, M.-C. (2007). The estimation of the cointegration relationship between the economic growth, investments and exports. the Romanian case. *Theoretical and Applied Economics*, 7 (512), 11-16.

Marinescu, C. (2014), "Consumption or production? That is the (economic) question", http://www.contributors.ro/economie/consumul-sau-produc%C8%9Bia-that-is-the-economicquestion/.

Mayda, A. M. (2008), "International migration: A panel data analysis of the determinants of bilateral flows", *working paper* nr. 0707, Centre for Research and Analysis of Migration (CReAM), Department of Economics, University College London.

Mei, Y. (2012). Is Consumption in the United States Influenced by Income Inequality? A Cointegration Analysis. *Issues in Political Economy*, 21, 31-45.

Mohapatra, S., Joseph, G. & Ratha, D. (2009), "Remittances and natural disasters: ex-post response and contribution to ex-ante preparedness", *working paper* nr.4972, World Bank Policy Research.

Motaqed, S. (2011). Estimation the consumption function for urban and rural household in developing country: a case study of Iranian southern province. *European Journal of Economics*, *Finance and Administrative Sciences*, (33), 68.

Necşulescu, C., & Şerbănescu, L. (2014). The impact of the main macroeconomic indicators on the final consumption of the population. *SEA-Practical Application of Science*, II(1(3)), 388-396.

Ofwona, A. C. (2013). An Estimation of the consumption function for Kenya using Keynes' Absolute Income Hypothesis for the Period 1992-2011. *Journal of Emerging Trends in Economics and Management Sciences*, 4(1), 103-105.

Ojapinwa, T. V. (2012). Determinants of Migrants' Remittances in Nigeria: An Econometrics Analysis. *International Journal of Humanities and Social Science*, 14(2), 295-301.

Orgonas, C. (2011), "Cum a evoluat structura consumului populaţiei în ultimii 10 ani", http://businessday.ro/07/2011/cum-a-evoluat-structura-consumului-populatiei-in-ultimii-10-ani/.

Ortega, F. & Peri, G., (2009), "The Causes and Effects of International Labor Mobility: Evidence from OECD Countries 1980-2005", *working paper* nr. 19183, Munich Personal RePEc Archive, Munich.

Panagiotis, P. (2009), "Consumption Patterns: Empirical Analysis in Greece and the EU", în volumul conferinţei *Proceedings of Hellenic Observatory PhD Symposium on Contemporary Greece&Cyprus*. Ediţia a 4-a. London School of Economics, 1-20.

Pânzaru, C. (2013). The determinants of International Migration. A panel data Analysis. *Journal of Politics and Law*, 1(6), 142-148.

Pecican, E. Ş., (2006), *Econometrie*, Bucureşti: C.H. Beck.

Phillips, P. C. B. (1986). Understanding spurious regressions in econometrics. *Journal of Econometrics*, 33(3), 311-340.

Piekut, M. (2015). The Rich North-west, The Poor Middle-east – Consumption in EU Households. *Comparative Economic Research*, 18(1), 43-62.

Pigou, A. C., (1932), *Part I, Chapter I Welfare and economic welfare*, The Economics of Welfare. 4th edn, London, Macmillan and Co, 5-73.

Polesel, G. (2012). Analysis of Food Consumption in Europe Via Time Series Clustering. *Unpublished doctoral dissertation*, Universita Ca'Foscari Venezia, Italy.

Popescu, C. C. & Juverdeanu, L. (2008). Are remittances important for the romanian economy?. *Annals of the University of Oradea Economic Sciences*, (2), 392-396.

Popescu, C., Badea, G., Hrestic, M.-L. & Popescu, C. (2010), "The consumption analysis in Romania after 1989 and the Direct and Indirect Factors that Influence it", în volumul conferinţei *Proceedings of WSEAS International Conference on Economy and Management Transformation (WSEAS E-Library)*. Ediţia a 5-a. Timişoara, România, II, 709-713.

Prada, E. (2013), "Economic development and migration in European Union", în volumul conferinţei *The international conference present issues of global economy*. Ediţia a 10-a. Constanţa, România, 1(XIII), 259-264.

Quah, E. (2012), "Cost-Benefit Analysis in Developing Countries: What's Different?", *working paper* nr. 05, Nanyang Technological University, School of Humanities and Social Sciences, Economic Growth Centre, Singapore.

Reis, R. (2009). The time-series properties of aggregate consumption: implications for the costs of fluctuations. *Journal of the European Economic Association*, 7(4), 722-753.

Roman, M., Roman, M. D. & Ileanu, B. (2010), "A comparative analysis of remittance behavior between East European and North African migrants", în volumul conferinţei *Proceedings of International Conference On Eurasian Economies*. Istanbul, Turkey, 154-159.

Ruiz-Arranz, M. & Giuliano, P. (2005), "Remittances, Financial Development, and Growth", *working paper* nr. 05/234, International Monetary Fund.

Russu, C. (2012). The influence of demand on the EU's and Romania's industrial competitiveness. *Economic Insights – Trends and Challenges*, I (LXIV(3)), 57-67.

Ruxanda, G., & Botezatu, A. (2008). Spurious regression and cointegration. Numerical example: Romania's M2 money demand. *Romanian Journal of Economic Forecasting*, (3), 51-62.

Samuelson, P. A. & Nordhaus, W. D, (2004), *Economics*, New York: McGraw-Hill.

Sargent, T. J. (2008). *Rational Expectations*, 2nd edn, The New Palgrave Dictionary of Economics, Palgrave Macmillan.

Shah, S. Z. A., Butt, S. & Mushtaq, R. (2012), "Co-integration and causality analysis of dynamic linkages between Gross Domestic Product and Household Final Consumption: evidence from an emerging economy", în volumul conferinţei *International Proceedings of Economics Development and Research*. Singapore, 50, 134-138.

Shahbaz, M., Mutascu, M., & Tiwari, A. K. (2012). Revisiting the relationship between electricity consumption, capital and economic growth: cointegration and causality analysis in Romania. *Romanian Journal of Economic Forecasting*, (3), 97-120.

Simionescu, M., (2013a), *Advanced Econometry*, Bucureşti, Editura Universitară, 133.

Simionescu, M., (2013b), *Advanced Econometry*, Bucureşti, Editura Universitară, 97.

Solomon, M. R., (1999), *Consumer Behavior Buying, Having, and Being*, 4th edn, Upper Saddle River: Prentice-Hall.

Son, L., & Carica, G. G. (2010). Remittances and development: challenges and options for Romania. *Annals of the University of Oradea Economic Sciences*, (1), 440-448.

Son, L., Moise, I., & Para, I. (2009). The sustainable importance of remittances and their role in economic development. The case of Romania. *Romanian Journal of Economics*, 1(28), 113-133.

Stanciu, M. (2010). Consumul populaţiei din România în ultimele două decenii. *Calitatea vieţii,* XXI(3-4), 251–273.

Stanciu, M. (2012). Positive practices in reorganising the consumption patterns. *Journal of Community Positive Practices,* (3), 556-570.

Stanciu, M., & Mihăilescu, A. (2011). Consumption models and purchasing power. *Calitatea vieţii*, XXII(1), 12-30.

Stancu, S., (2011), *Econometrie. Teorie şi aplicaţii utilizând Eviews*, Bucureşti: ASE.

Stiglitz, J. E. (2009), "GDP Fetishism", http://www.projectsyndicate.org/commentary/stiglitz116/English.

Stiglitz, J. E., (2010), *În cădere liberă. America, piaţa liberă şi prăbuşirea economiei mondiale*, Bucureşti: Publica.

Stiglitz, J., E., Fitoussi, J.-P. & Sen, A. (2009), "Report by the Commission on the Measurement of Economic Performance and Social Progress", http://www.stiglitz-senfitoussi.fr/documents/rapport\_anglais.pdf.

Stoiciu, V. (2012). Austerity and Structural Reforms in Romania. Severe Measures, Questionable Economic Results and Negative Social Consequences. *Friedrich-Ebert-Stiftung, Central and Eastern Europe – International Policy Analysis*, 1-9.

Stroe, C., Cojanu, S.-F., & Militaru, E. (2010). The profile of romanian consumer and how the economic crisis impacts the consumer mentality. *Annals of Spiru Haret University, Economic Series,* 1(1), 29-36.

Stroe, C., Militaru, E., Pirciog, S., Ciuca, V., Cambir, A. & Barti, C. (2011), "The analysis of the importance of the consumption from own resources in reducing Romanian poverty incidence based on simulations of poverty rates by disposable income", în volumul conferinţei *Recent Researches in Economics and Management Transformation, Proceedings of IASME/WSEAS International Conference on Economy and Management Transformation*. Ediţia a 6-a. Franţa: WSEAS Press, 31-36.

Susanu, M. (2011). Dynamics of Remittances towards Romania after EU Adhesion. *Annals of "Dunărea de Jos" University of Galaţi Fascicle I. Economics and Applied Informatics*, 2(XVII), 11-16.

Syrquin, M. (2011), "GDP as a measure of economic welfare", *working paper* nr. 3, International Centre for Economic Research, University of Miami, Coral Gables and ICER, Torino.

Temple, J., & McDonald, P. (2010). Immigration, labour supply and per capita Gross Domestic Product; Australia 2010-2050. *Australian Government Department of Immigration and Citizenship, Canberra Australian demographic and Social Research Institute*, 1-64.

Tiwari, A. K. & Shahbaz, M. (2010), "Modelling the Relationship between Whole Sale Price and Consumer Price Indices: Cointegration and Causality Analysis for India", *working paper* nr. 27333, Munich Personal RePec Archive, Munich.

Ţepuş, A.-M. (2007). Ipoteza wagneriană din perspective economiei româneşti. *Theoretical and Applied Economics*, XIX(8(573)), 128-144.

Uwujaren, G. (1977). Specification and estimation of an economy-wide macro cconometric model of Nigeria. *Nigerian Journal of Economic and Social Studies*, 19(2), 23-25.

Van den Bergh, J. C. J. M. (2007), "Abolishing GDP", *working paper* nr. 07-019/3, Tinbergen Institute, VU University Amsterdam - Department of Spatial Economics, Amsterdam.

Varjan, D., (2011), *Capitolul VI Agregate ale economiei şi politicii sociale*, Centrul de Resurse pentru Economie Socială, Economie şi politici sociale-Universul Economiei Sociale, pp. 1-63.

Voineagu, V., Dumitrescu, I. & Ştefănescu, D. (2009). Rationality of using composite indicators for international comparisons. *Romanian Statistical Review*, 9, 3-13.

Wang, K.- M. (2011). Does the Permanent Income Hypothesis exist in 10 asian countries?. *E + M Ekonomie a Management,* 4, 92-101.

Wooldridge, J. M., (2009), *Introductory Econometrics. A Modern Approach*, 4th edn, Michigan, USA: Student Edition package.

Zakia, Z. & Tanweer, U. I. (2015), "A Time Series Analysis of Aggregate Consumption Function for Pakistan", *working paper* nr. 1, School of Social Sciences and Humanities (S3H) National University of Sciences and Technology (NUST) Sector H-12, Islamabad, Pakistan.

Zimmermann, K. & Zaiceva, A. (2008), "Scale, Diversity, and Determinants of Labour Migration in Europe", *working paper* nr. 3595, Institute for the Study of Labor, Germany.

Biroul Naţional de Statistică al Republicii Moldova (2007), "Notă cu privire la măsurarea sărăciei", 1-19,http://www.statistica.md/public/files/SeminareConferinte/Seminar26oct2007/ Not\_inf\_mas\_saraciei\_ro.pdf.

Etymonline.com (2013), http://www.etymonline.com/index.php?term=welfare.

Eurostat Database (2013), "Public and private spending on education as % of GDP", http://appsso.eurostat.ec.europa.eu/nui/show.do?dataset=educ\_figdp&lang=en.

Hallo.ro (2013), http://hallo.ro/search.do?d=en&l=ro&type=both&query=welfare

Insse.ro (2013), "Conturile Naţionale", http://www.insse.ro/cms/files/Anuar%20statistic/11/11%20Conturi%20nationale\_ro.pdf.

Insse.ro (2017), "Numărul bunurilor de folosinţă îndelungată la 1000 locuitori sau 100 gospodării", http://statistici.insse.ro/shop/?page=tempo3&lang=ro&ind=CLV105A.

Insse.ro (2017), "ABF Bunuri de folosinţă îndelungată la 100 gospodării", http://statistici.insse.ro/shop/index.jsp?page=tempo3&lang=ro&ind=BUF101A

Kushnir, I. (2016), "World macroeconomic research, 1970-2013", http://www.ivanstat.com/ro/index.html.

Romanian Statistical Yearbook (2009), National Institute of Statistics, Bucureşti, România.

Transmonee 2012 Database (2012),

http://www.transmonee.org/Downloads/EN/2012/TransMonEE\_2012.xls.

World Bank (2011), "Migration and Remittances Factbook 2011", http://siteresources.worldbank.org/INTLAC/Resources/Factbook2011-Ebook. Pdf.

WorldBank Database (2013), http://data.worldbank.org/country/Romania.

#### **ANEXE**

**Anexa A. Tabelul 8.1 PIB/loc (GDP/capita), HFCE/loc (HFCE/capita) şi versiunile HFCE transformate în perioada 1990-2011 (per capita preţuri constante \$ SUA 2005)** 

*Sursa: Prelucrare pe baza de date WorldBank şi prelucrări ale autorului*

### **Lista abrevierilor şi acronimelor folosite în lucrare**

### **Lista tabelelor din lucrare**

Tabelul 2.1 Grupuri clasificate după HFCE/loc în preţuri constante \$ internaţionali 2011 la PPC – pag. 26

Tabelul 2.2 Grupuri clasificate după HFCE/loc în preţuri constante \$ SUA 2005 – pag. 27

Tabelul 2.3 Diferenţele între grupuri în perioadele 2008, 2009 şi 2013 – pag. 28

Tabelul 2.4 Variaţia categoriilor de consum – pag. 29

Tabelul 2.5 Grupuri clasificate după categorii de consum – pag. 30

Tabelul 2.6 Diferenţe între valorile medii ale categoriilor de consum în grupul I (2008) – pag. 31

Tabelul 2.7 Diferenţe între valorile medii ale categoriilor de consum în grupul II (2008) – pag. 32

Tabelul 2.8 Diferenţe între valorile medii ale categoriilor de consum în grupul III (2008) – pag. 33

Tabelul 2.9 Diferenţe între valorile medii ale categoriilor de consum în grupul I (2009) – pag. 34

Tabelul 2.10 Diferenţe între valorile medii ale categoriilor de consum în grupul II (2009) – pag. 35

Tabelul 2.11 Diferenţe între valorile medii ale categoriilor de consum în grupul III (2009) – pag. 36

Tabelul 2.12 Diferenţe între valorile medii ale categoriilor de consum în grupul I (2013) – pag. 37

Tabelul 2.13 Diferenţe între valorile medii ale categoriilor de consum în grupul II (2013) – pag. 38

Tabelul 2.14 Diferenţe între valorile medii ale categoriilor de consum în grupul III (2013) – pag. 39

Tabelul 3.1 Rezultatele de detectare a rădăcinii unitate folosind testele ADF, PP şi KPSS pentru seriile CONS, GNI, LCONS şi LGNI – pag. 47

Tabelul 3.2 Rezultate estimate pentru modelul AIH I – pag. 48

Tabelul 3.3 Rezultate estimate pentru modelul AIH II – pag. 48-49

Tabelul 3.4 Rezultate estimate pentru modelul PIH I – pag. 49

Tabelul 3.5 Rezultate estimate pentru modelul PIH II – pag. 50

Tabelul 3.6 Teste de performanţă a modelelor estimate – pag. 51

Tabelul 4.1 Rezultatele testelor de detectare a rădăcinii unitate ADF şi PP pentru seria HFCE (seria originală) – pag. 60

Tabelul 4.2 Rezultatele testelor de detectare a rădăcinii unitate ADF şi PP pentru seria DHFCE (seria diferenţiată) – pag. 60

Tabelul 5.1 Rezultatele testului rădăcină unitate pentru PIB şi CONS – pag. 70

Tabelul 5.2 Rezultatele testului rădăcină unitate pentru RESID – pag. 71

Tabelul 6.1 Statistici descriptive pentru Consum privat şi Rata brută a migraţiei nete – pag. 79

Tabelul 6.2 Rezultatele regresiei de tip panel pentru Modelul 1 – pag. 81

Tabelul 6.3 Rezultatele regresiei de tip panel pentru Modelul 2 – pag. 82

Tabelul 6.4 Testarea modelelor estimate – pag. 83

Tabelul 6.5 Rezultatele regresiei de tip panel pentru Modelul 3 şi 4 – pag. 84-85

Tabelul 7.1 Rezultatele testului rădăcină unitate pentru HFCE şi REMIT – pag. 92

Tabelul 7.2 Rezultatele testului rădăcină unitate pentru LOGHFCE şi LOGREMIT – pag. 92

Tabelul 7.3 Rezultatele testului rădăcină unitate pentru RESID şi LOGRESID – pag. 94

Anexa A. Tabelul 8.1 PIB/loc (GDP/capita), HFCE/loc (HFCE/capita) şi versiunile HFCE transformate în perioada 1990-2011 (per capita preţuri constante \$ SUA 2005) – pag. 139

### **Lista figurilor şi a graficelor din lucrare**

Figura 1.1 Evoluţia HFCE/loc, PIB/loc (exprimate în preţuri constante \$ SUA 2005) şi a ponderii (%) HFCE în PIB în perioada 1990-2012 – pag. 11

Figura 1.2 Evoluţia HFCE/loc, PIB/loc (exprimate în preţuri constante \$ SUA 2010) şi a ponderii (%) HFCE în PIB în perioada 1990-2016 – pag. 12

Figura 1.3 Evoluţia creşterii anuale (%) a HFCE/loc şi a PIB/loc în perioada 1991-2016 – pag. 13

Figura 1.4 Structura cheltuielilor de consum final ale gospodăriilor după categorii de cheltuieli (% din total) în perioada 1995-2015 – pag. 14

Figura 1.5 Structura cheltuielilor de consum final ale gospodăriilor după categorii de cheltuieli (% din total) în perioada 1995-2015 – pag. 15

Figura 1.6 Principalele bunuri de folosinţă îndelungată (număr mediu la 100 de gospodării) în perioada 1995-2017 – pag. 16

Figura 2.1 Rata reală de creştere anuală a PIB % (t/t-1) în perioada 2003-2014 – pag. 23

Figura 2.2 Cheltuielile de consum final ale gospodăriilor pe cap de locuitor (preţuri constante \$ SUA 2005) în perioada 2000-2014 – pag. 25

Figura 3.1 Evoluţia CONS şi GNI în perioada 1970-2013 (preţuri constante mld. \$ 1970) – pag. 46

Figura 3.2 Evoluţia LCONS şi LGNI în perioada 1970-2013 (preţuri constante mld. \$ 1970) – pag. 46

Figura 4.1 Evoluţia HFCE în perioada 1970-2013 (preţuri constante mld. \$ 1970 ) – pag. 58

Figura 4.2 Corelograma seriei HFCE cu valorile ACF şi PACF – pag. 59

Figura 4.3 Rezultatele estimate ale Modelului 1 (stânga) şi ale Modelului 2 (dreapta) – pag. 61

Figura 4.4 Rezultatele estimate ale Modelului 3 (stânga) şi ale Modelului 4 (dreapta) – pag. 62

Figura 4.5 Rădăcinile inverse ale AR/MA – pag. 63

Figura 5.1 Evoluţia PIB şi CONS în perioada 1990-2012 – pag. 69

Figura 5.2 Rezultatele ecuaţiei estimate prin OLS folosind seriile log-transformate – pag. 71

Figura 6.1 Evoluţia ratei brute a migraţiei şi a cheltuielilor gospodăriilor populaţiei – pag. 79

- Figura 7.1 Evoluţia LOGHFCE şi LOGREMIT pe perioada 1994-2012 pag. 91
- Figura 7.2 Rezultatele ecuaţiei estimate prin OLS folosind seriile iniţiale pag. 93

Figura 7.3 Rezultatele ecuaţiei estimate prin OLS folosind seriile logaritmate – pag. 94

Figura 8.1 Coeficientul Gini în perioada 1990-2011 – pag. 106

Figura 8.2 Analiza comparativă între PIB/loc (GDP/capita), HFCE/loc (HFCE/capita) şi versiunile HFCE transformate în perioada 1990-2011 (per capita preţuri constante \$ SUA 2005) – pag. 108

Figura 8.3 Analiza comparativă între beneficiile adăugate şi costurile deduse la şi din HFCE în perioada 1990-2011 (per capita preţuri constante \$ SUA 2005) – pag. 110

Figura 8.4 Beneficiile adăugate la HFCE în perioada 1990-2011 (per capita preţuri constante \$ SUA 2005) – pag. 111

Figura 8.5 Costurile deduse din HFCE în perioada 1990-2011 (per capita preţuri constante \$ SUA 2005) – pag. 111