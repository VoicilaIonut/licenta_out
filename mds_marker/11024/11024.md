Data: 2018.10.29 17:36:06 +02'00'

**MINISTERUL EDUCAŢIEI NAŢIONALE UNIVERSITATEA ,,VALAHIA" din TARGOVISTE IOSUD – ŞCOALA DOCTORALĂ DE ŞTIINŢE ECONOMICE ŞI UMANISTE DOMENIUL FUNDAMENTAL** *ŞTIINŢE ECONOMICE* **DOMENIUL** *MANAGEMENT*

# **MANAGEMENTUL ANALIZEI INFORMAŢIILOR**

# **CONDUCĂTOR DE DOCTORAT, Prof.univ.dr. Marius PETRESCU**

**DOCTORAND, Lucian IVAN**

**TÂRGOVIŞTE 2018**

# **CUPRINS**

# **INTRODUCERE**

Analiza informaţiilor reprezintă, în opinia unor specialişti în domeniu, o ştiinţă cu norme stricte, care trebuie respectate *sine qua non*, fără a se abate de la rigorile metodologice specifice unei ştiinţe exacte. Cei care susţin această teorie se bazează pe caracteristicile specifice unei ramuri ştiinţifice, neţinând cont de creativitatea care joacă un rol esenţial în analiza informaţiilor. Pe de altă parte, există opinia că analiza informaţiilor constituie o artă, iar "făuritorul" analizei este considerat un veritabil artist, din creierul acestuia rezultând o operă în adevăratul sens al cuvântului.

În altă ordine de idei, "*analiza informaţiilor reprezintă domeniul ştiinţific interdisciplinar ce vizează îmbunătăţirea cunoaşterii şi înţelegerii realităţii, în vederea fundamentării deciziilor prin exploatarea sistematică a datelor, informaţiilor şi mai ales a cunoştinţelor. Astfel, analiza informaţiilor contribuie, în mod decisiv, la fundamentarea deciziilor pe toate palierele, de la decizii punctuale care orientează investigaţia într-un caz complex, aflat în investigare, până la cele mai sensibile decizii luate de cei mai înalţi decidenţi ai statului.*" 1

Adevărul este undeva la mijloc, respectiv faptul că analiza informaţiilor se situează la graniţa dintre ştiinţă şi artă, fiind aplicate rigorile tehnicilor analitice consacrate, însă ţinând cont, în mod extensiv, de partea imaginativă. De fapt, analiza informaţiilor este arta de a îmbina metode analitice concrete și este caracterizată prin coerență științifică, de capacitatea de a extrage esenţa din aceste informaţii şi de a previziona viitoruri posibile ale unui anumit fenomen. Analistul în sine reprezintă un cercetător curios şi perspicace care reuşeşte să dea sens unor informaţii adesea contradictorii sau incomplete în raport cu nivelul de cunoaștere a unui anumit domeniu de nișă sau care necesită informații tehnice specifice.

Totodată, analiza informaţiilor reprezintă o veritabilă provocare a epocii moderne care este caracterizată prin abundenţa de informaţii, aceste instrumente oferite de analiză fiind la dispoziţia oricărei persoane, mai ales datorită exploziei tehnologiei informaţiilor generată de inventarea Internetului, dezvoltării fără precedent a reţelelor sociale şi a translatării massmedia în mediul on-line.

Analiza informațiilor nu mai reprezintă de mult un domeniu exclusiv al structurilor specializate din cadrul instituțiilor de stat din sistemul național de ordine publică, siguranță națională și apărare, fiind utilizată atât la nivelul companiilor și ONG-urilor, cât și la nivelul instituțiilor publice.

<sup>1</sup> Ivan, L., "*Tipologia analizei informaţiilor*", publicat în Buletinul de Informare şi Documentare nr. 3/2016 al Ministerului Afacerilor Interne, p. 60.

În prezent, având în vedere volumul foarte mare de informații disponibile, în special datorită revoluției informaționale generată de Internet, se impune necesitatea valorizării la un nivel înalt a analizei informațiilor atât la nivelul instituțiilor guvernamentale, cât și la nivelul entităților private, fiind necesară aplicarea unui proces analitic profesionist care să ofere atât predicții și estimări cât mai exacte și oportune, cât și posibile soluții pentru rezolvarea unor probleme de natură managerială și organizatorică.

În acest context este necesară abordarea integrată a două științe de graniță, *management* și *analiza informațiilor*, în scopul înțelegerii cât mai complete atât a mediului intern și extern în care o organizație își desfășoară activitatea, cât și a riscurilor, amenințărilor și vulnerabilităților care pot afecta entitatea respectivă. Din această perspectivă am considerat necesară conceptualizarea unei noi ramuri a managementului, respectiv *managementul analizei informațiilor*, care să îmbine, în mod armonios şi inovativ, principiile managementului cu cele specifice analizei informațiilor și să ofere un instrument practic şi pragmatic prin care deciziile luate la nivel managerial să fie fundamentate științific prin metodele dezvoltate pe palierul analizei informațiilor.

Astfel, la nivelul fiecărei organizații este necesar să se stabilească strategiile și politicile pe baza cărora managerii să-și poată fundamenta corect și coerent deciziile, fiind necesar un suport analitic consistent de nivel tactic, operațional și strategic la toate nivelurile manageriale. Pentru a rezolva această problemă, la nivelul organizațiilor și companiilor importante au fost create structuri de analiză, chiar dacă acestea poartă diverse denumiri, cu scopul de a sprijini, în mod decisiv, procesul managerial și de a argumenta/fundamenta corect și coerent deciziile manageriale de nivel operațional, tactic și strategic.

Analiza informațiilor oferă managerului o mult mai bună cunoaștere a mediului în care își desfășoară activitatea, având în vedere dinamica continuă specifică fiecărui domeniu de activitate. În acest context, analiza informațiilor îi permite managerului să aloce, în mod judicios, resursele pe care le are la dispoziție, pe baze științifice și riguroase și nu pe baza unor presupuneri insuficient fundamentate. Totodată, analiza informațiilor îi permite acestuia să-și atingă obiectivele de o manieră proactivă, prin luarea unor decizii corecte și oportune ce privesc organizația, politicile elaborate la nivelul acesteia și activitățile desfășurate.

De asemenea, având în vedere faptul că resursele la nivelul fiecărei organizații sunt limitate este necesar să se realizeze o planificare și prioritizare eficientă a activităților desfășurate, pe baza rezultatelor și concluziilor furnizate de analiza informațiilor, în scopul îndeplinirii obiectivelor organizației. Această activitate este cu atât mai importantă în situația constrângerilor bugetare, fiind necesară planificarea și alocarea corectă și eficientă a resurselor limitate avute la dispoziție. În acest sens, *managementul analizei informaţiilor* permite alocarea judicioasă a resurselor organizaţiei pentru îndeplinirea obiectivelor instituţionale strategice.

Totodată, din punct de vedere analitic, se consideră că "*la nivelul fiecărei organizații, managerii sunt obligați să ia decizii privind organizarea activității cu sau fără suport analitic. Însă, pentru a lua decizii corect fundamentate științific, managerul are nevoie de analistul de informații și de un produs analitic care să conțină informații corecte, prezentate de o manieră coerentă, clară și explicită și, poate cel mai important, în timp oportun.*" 2

În prezent, metodele analitice se bazează foarte mult pe gândirea analistului și mai puțin pe algoritmi matematici novatori, care să diminueze gradul de incertitudine și arbitrar în cadrul produselor analitice. Din acest considerent se apreciază necesitatea realizării unui model care să realizeze unificarea tehnicilor analitice prin conexarea acestora cu algoritmi matematici care să permită analiștilor crearea unor liste comprehensive de indicatori de avertizare și atribuirea unor valori care să sprijine procesul de identificare a celor mai bune soluții pentru manageri/decidenți.

Până în momentul de față, analiza informațiilor a fost considerată ca fiind specifică structurilor de aplicare a legii și mai mică măsură pentru companii, deși explozia informațională generată de proliferarea rețelei Internet și a rețelor sociale oferă managerilor organizațiilor comerciale posibilitatea orientării rapide a ofertei în raport cu cerințele din ce în ce mai dinamice ale clienților.

În acest context, deși multe metode analitice provin din economie (ex. Analiza SWOT, Analiza PORTER, PESTLE), la nivelul managementului companiilor se remarcă o anume reticență în aplicarea acestora în procesul de luare a deciziilor. Una din explicațiile acestei reticențe constă în lipsa unor instrumente eficiente care să se bazeze pe analize integrate care să evalueze atât mediul extern al organizației, cât mai ales mediul intern.

În societatea actuală caracterizată printr-un dinamism accentuat și schimbări radicale în intervale foarte scurte sunt luate în calcul foarte puțin acele evenimente puțin probabile, dar cu efecte puternice (denumite în literatura de specialitate evenimente tip "*lebădă neagră*"). În acest sens, este necesar ca metodele analitice aplicabile mediului de afaceri să ia în calcul nu doar elementele economice, ci și pe cele politice, sociale, legislative și demografice. Un alt element care nu a fost luat în calcul până în prezent îl constituie evoluția mediului de

<sup>2</sup> Ivan, L., "*Rolul determinant al analizei strategice în domeniul securității naționale*", Revista Infosfera nr. 4/2015, editată de Ministerul Apărării Naţionale – Direcţia Generală de Informaţii a Apărării, ISSN: 2065-3395, p. 25.

securitate la nivel internațional, care afectează, în mod direct, evoluțiile în plan economic. Relevant de menționat în acest sens este efectul pe care evoluția fenomenului terorist sau migrația ilegală care induc pierderi de natură economică la nivelul unor state prin scăderea potențialului turistic al acestora (ex. cazul Turciei care pe fondul atentatelor teroriste şi crizei migraţiei a pierdut o cotă importantă de turiști).

În fapt, în opinia mea "*ceea ce se întâmplă în prezent în Europa privind fenomenul migraţiei şi a situaţiei refugiaţilor devine din ce în ce mai mult o problemă umanitară combinată cu o problemă de securitate a Uniunii Europene."<sup>3</sup>*

Totodată, "*dificultăţile întâmpinate în integrarea a milioane de noi imigranţi, pe lângă milioanele deja existente pe continentul european, dar care nu au fost asimilaţi prin valorile europene şi stilul nostru de viaţă, riscă să ducă Europa în haos.*" 4

În scopul diminuării gradului de predictibilitate a situației economice la nivel mondial se impune necesitatea identificării de noi soluții manageriale care să se bazeze pe instrumente analitice moderne şi novatoare care să ia în calcul seturi noi de variabile de natură asimetrică (ex. securitate internă la nivelul statelor, conflicte regionale, terorismul internațional, proliferarea armelor de distrugere în masă, migrația ilegală, războiul de tip hibrid şi ameninţările hibride).

În acest context, se poate aprecia că "*armele de distrugere în masă, încă de la apariţia acestora, şi-au dovedit imensa capacitate de nimicire*" 3 , afectând mase mari de oameni, cu efecte inclusiv în plan economic şi social. Totodată, "*perfecţionările aduse şi amploarea stocurilor acumulate, în special armele nucleare, în cazul unui conflict armat cu folosirea acestora, pot provoca distrugeri atât de mari încât să pericliteze însăşi existenţa civilizaţiei şi a umanităţii*" 5 .

Totodată, anumite decizii la nivel politic (ex. BREXIT) se pot repercuta negativ la nivel economic, fapt ce va afecta inclusiv mediul de afaceri, managerii având nevoie de noi instrumente integrate care să le permită previzionarea corectă a acestor evenimente pe termen scurt, mediu și lung. Un astfel de instrument modern îl constituie metoda analitică a "lebedei negre" care realizează aproape imposibilul, respectiv identificarea riscurilor care nu pot fi identificate prin aplicarea metodelor analitice clasice.

<sup>3</sup> Ivan, L., "*An Analysis on Illegal Migration – Trends, Perspectives and Appropriate Response*", Proceedings of the XXIst International Conference "Intelligence in the Knowledge Society", Editura Academiei Naţionale de Informaţii "Mihai Viteazul", Bucureşti, ISSN 2392-7542, 2015, p. 201-202.

<sup>4</sup> Mănescu, R.N., "*European Neghbourhood Policy and Migration*", Editura Vizual, Bucureşti, 2018, ISBN 978- 973-587-202-1, p. 54.

<sup>5</sup> Ivan., L., Petrescu, A.G., Ivan, I.D., Companiş. I., "*Elemente de management al prevenirii şi combaterii utilizării armelor de distrugere în masă vol. I*", 2009, editată de Grafoanaytis Ploieşti, ISBN 978-973-88966-7-3, p. 4.

Asfel, prin adaptarea și integrarea tehnicilor analitice existente se va putea realiza anticiparea corectă a evoluțiilor în plan politic, economic, social, tehnologic și securitar, fapt ce va permite managerilor să dispună măsuri corecte și eficiente, fundamentate științific, care să le permită maximizarea rezultatelor, concomitent cu eficientizarea resurselor utilizate.

În acest context, prezenta teză de doctorat își propune să prezinte principalele tehnici și metode analitice existente și să realizeze adaptarea/integrarea acestora în cadrul unui model managerial care să permită anticiparea corectă a fenomenelor care pot avea impact negativ la nivelul unei organizații. În final, aplicarea acestui model integrat de *management al analizei informațiilor* va permite managerilor să ia decizii corecte și oportune care să le permită atingerea obiectivelor operaționale și strategice, concomitent cu alocarea judicioasă a resurselor avute la dispoziție. Pentru concreteţe, teza îşi propune să realizeze un model de management al crizelor bazat pe analiza informaţiilor, deci un model de management al informaţiilor destinat identificării şi gestionării situaţiilor de criză.

În prezenta teză de doctorat s-a analizat situaţia de securitate din zona Balcanilor de Vest și din vecinătatea României, prin metoda analitică "lebăda neagră", concluziile rezultate fiind extrase pe baza tehnicilor analitice prezentate în cadrul lucrării. Totodată, caracterizarea mediului de securitate s-a realizat în contextul ameninţărilor de natură hibridă, caracterizate prin prevalenţa ştirilor false şi a influenţelor realizate de anumiţi actori statali (ex. Federaţia Rusă) sau non-statali (ex. organizaţii teroriste).

Procesul analitic include anumiți pași obligatorii care permit analistului să evalueze, în mod corect şi coerent, datele și informațiile avute la dispoziție, precum și să formuleze predicții pe termen scurt, mediu şi lung:

- *Definirea problemei* (care este evenimentul/problema ce trebuie analizată și evaluată);

Această etapă oferă posibilitatea analistului de informații să identifice şi să selecteze cele mai bune metode analitice care să-i permită să-și atingă rezultatele dorite de decidenţii de nivel strategic, operațional sau tactic. Un proiect poate necesita utilizarea a una sau mai multe tehnici analitice, precum şi crearea unei metode analitice noi care să răspundă nevoilor analistului de informaţii.

- *Generarea unei liste de variabile, indicatori, precedente istorice, actori, surse de informare, întrebări la care trebuie răspuns*;

Această listă trebuie prioritizată pentru a identifica cele mai importante elemente ce trebuie analizate și evaluate. Lista de elemente nu trebuie să fie exhaustivă, având în vedere faptul că în procesul analitic pot fi identificate elemente suplimentare care pot fi supuse analizei sistemice.

- *Generarea ipotezelor*, în scopul identificării posibilelor evoluții ale situaţiei operative cu potenţial impact în planul securităţii organizaţiei;

Pe baza datelor colectate, o analiză debutează prin identificarea principalelor ipoteze și a altor ipoteze apreciate ca fiind secundare care vor sprijini analistul să-și structureze ideile și să înțeleagă sau previzioneze evoluțiile viitoare și, mai ales, care sunt motivele care stau la baza acestora.

### - *Testarea ipotezelor analitice*;

Această etapă are rolul de a valida ipotezele identificate pe baza unui proces de negare sau confirmare, luând în calcul dovezile selectate și opiniile formulate pe baza datelor colectate. Analiza reprezintă un proces în care, în cazul când se consideră necesar, analistul se întoarce la o etapă anterioară și accesează alte seturi de date în momentul în care realizează că datele și informațiile avute la dispoziție nu sunt suficiente/relevante pentru validarea sau infirmarea ipotezelor inițiale.

- *Crearea evoluțiilor posibile* (elaborarea de scenarii, pe baza informațiilor colectate și a indicatorilor de avertizare timpurie care, prin monitorizarea continuă a evoluţiilor acestora, permit analistului să identifice stările de pericol şi riscurile subsecvente);

- *Evaluarea posibilității de a greși* (poate fi realizată prin dezvoltarea și punerea în aplicare a unui model mental și încercarea de vizualizare a altor perspective analitice sau de natură acţională);

- *Formularea de concluzii acționale*, în scopul susținerii actului decizional.

Instrumentarul analitic este extrem de vast şi este disponibil oricărei persoane care doreşte să cunoască şi să aprofundeze domeniul. Fără să conştientizăm, fiecare dintre noi realizăm analize în fiecare zi. Spre exemplu, în situaţia în care vrem să achiziţionăm un anumit produs, analizăm în detaliu piaţa respectivă, preţurile, caracteristicile produselor similare existente pe piaţă, decizia de achiziţionare a acestuia fiind luată pe baza unei analize realizate adeseori mental şi empiric, în funcţie de nevoile respective.

Prezenta teză îşi propune să prezinte metodele analitice frecvent utilizate în practică şi să îmbine principiile manageriale cu cele din analiza informaţiilor, creând premisele constituirii unei noi ramuri a managementului, respectiv *managementul analizei informaţiilor*.

*Managementul analizei informaţiilor* constituie o ştiinţă în sine care îşi propune să organizeze activităţile de analiză de intelligence într-un mod pragmatic şi practic, constituind premisele favorabile pentru crearea şi dezvoltarea de metode analitice noi adaptate mediului de securitate actual. Metodele analitice clasice care sunt descrise în capitolele lucrării nu mai corespund în totalitate aşteptărilor actuale ale managerilor, aceştia având nevoie de cunoaşterea în profunzime a cauzelor fenomenelor cu potențial impact negativ, dar, mai ales, de opţiuni viabile pentru a diminua, pe cât posibil, riscurile la adresa organizaţiei în care îşi desfăşoară activitatea.

În prezent, la nivelul organizaţiilor private sau publice au fost create departamente/structuri responsabile cu analiza informaţiilor, culegerea de date/informaţii din surse deschise constituind o sursă şi o resursă extrem de importantă pe fondul exploziei informaţionale. Actualmente, informaţiile produse într-un an în mediul on-line depăşesc ca volum toate informaţiile produse până la acel moment.

În acest context, rolul *managementului analizei informaţiilor* devine absolut necesar, în primul rând pentru a selecta informaţiile şi datele relevante pentru acea analiză, precum şi de a realiza instrumentarul analitic necesar pentru realizarea unor produse informaţionale de valoare, care să contribuie, în mod substanţial, la fundamentarea deciziilor de nivel strategic sau tactic-operaţional ce vor fi luate la nivelul managementului organizaţiei.

Analiza informaţiilor nu mai constituie de mult apanajul exclusiv al serviciilor de intelligence, instrumentarul analitic care este disponibil fiind utilizat la nivelul organizaţiilor private şi publice, pentru maximizarea rezultatelor, cu alocarea de resurse umane, financiare şi logistice minime.

Lucrarea de faţă îşi propune organizarea ştiinţifică a metodelor analitice existente, concomitent cu crearea de metode analitice noi care să îmbine armonios managementul cu analiza informaţiilor cu cel al managementului gestionării crizelor, fiind necesare elemente liant între cele două domenii.

În esenţă, investiţia realizată în analiza informaţiilor permite realizarea de economii substanţiale pe termen mediu şi lung, prin evitarea unor riscuri care pot avea efecte negative la adresa organizaţiei. Unele companii, mai ales cele multinaţionale, au externalizat activitatea de analiză a informaţiilor către firme specializate care îşi asumă analizele realizate şi care dispun de personal specializat şi de software-uri dedicate. În acest context, o importantă resursă umană se regăseşte, în prezent, în cadrul companiilor de analiză de intelligence economic (bussiness intelligence), majoritatea acestora fiind foşti angajaţi ai serviciilor de informaţii, care aplică sau adaptează metodele analitice specifice domeniului intelligence la mediul de afaceri.

În acelaşi context, trebuie avut în vedere faptul că "*secolul al XXI-lea poate fi denumit secolul exploziei sociale, acestea, în special Facebook şi Twitter, contribuind, în mod esenţial, la organizarea unor acţiuni de schimbare a unor regimuri dictatoriale şi la organizarea relativ facilă a unor proteste de stradă. În ultima perioadă, s-a înregistrat o intensificare fără precedent a activităţii online, a blogurilor, dar, mai ales, a reţelelor sociale, cu efect asupra modului cum se realizează comunicarea în acest secol.*" 6

În acest sens, este necesară o resetare conceptuală a situaţiei actuale şi o orientare a metodelor analitice pentru a face faţă provocărilor generate de generalizarea şi mondializarea Internetului şi a comunicării realizată prin intermediul reţelelor sociale.

"*În prezent, analiştii de informaţii ai EUROPOL pot aplica algoritmi matematici pentru a identifica şi cuantifica seturi de date complexe şi/sau de dimensiuni mari şi pot identifica rapid actorii principali, grupurile de suspecţi şi alţi parteneri disimulaţi care, în alte condiţii, ar rămâne nedepistaţi,*" 7

Totodată, "*sursele deschise şi, în special cele online, au devenit elemente importante în domeniul intelligence, OSINT reprezentând prima sursă pe care reprezentanţii serviciilor de informaţii o accesează, fiind considerată o capabilitate strategică. Revoluţia informaţională la care asistăm are un efect prin realizarea unor produse software care permit analiştilor revizuirea produselor informaţionale într-un mod relativ rapid, prin discuţii virtuale, care contribuie la creşterea acurateţii produsului final de intelligence, depistarea erorilor şi corectarea acestora în orice etapă.*" 8

Pentru a-și dovedi eficiența și utilitatea, Sistemul de management al analizei informațiilor trebuie să fie cuplat la alte sisteme cu aplicabilitate în viața reală. În acest context, în cazul prezentei teze de doctorat a fost realizată compatibilitatea dintre sistemul de management al analizei informațiilor cu sistemul de management al crizelor. În acest sens, a fost realizată compatibilitatea și legăturile între cele două sisteme manageriale, care oferă eficiență în abordarea amenințărilor, inclusiv a celor de natură asimetrică și hibride.

În fapt, Sistemul de management al analizei informațiilor, ca parte componentă a managementului cunoașterii, este foarte util pentru identificarea, cu celeritate, a riscurilor, amenințărilor și vulnerabilităților cu impact în planul crizelor de ordine publică și a celor generate de situațiilor de urgență.

<sup>6</sup> Ivan, L., "*Importanţa analizei reţelelor sociale în gestionarea crizelor de ordine publică*", publicat în Buletinul de Informare şi Documentare nr. 1/2016 al Ministerului Afacerilor Interne, p. 67.

<sup>7</sup> Idem, p. 70.

<sup>8</sup> Ivan, L., "*Rolul analizei din surse deschise în evaluările de nivel strategic*", publicat în Buletinul de Informare şi Documentare nr. 2/2016 al Ministerului Afacerilor Interne, p. 52.

Pentru caracterizarea completă a mecanismelor manageriale specifice analizei informațiilor au fost descrise principalele metode proiective de analiză, fiind aduse îmbunătățiri acestora în procesul de cercetare specifică realizată pentru redactarea tezei de doctorat.

Totodată, a fost aplicată metoda analitică "*lebăda neagră*" care descrie fenomenele cu probabilitate extrem de mică de producere, însă cu impact major în plan securitar, fiind aleasă ca model de studiu zona Balcanilor de Vest, care oferă o situație de securitate precară, cu potențial exploziv.

În acest context, din punct de vedere metodologic s-au solicitat puncte de vedere privind situația de securitate din state din zona Balcanilor de Vest de la experți din aceste zone, pe baza acestora reușindu-se caracterizarea situației de securitate regională inclusiv pentru România. În caracterizarea mediului de securitate au fost utilizate mijloace specifice *managementului analizei informațiilor*.

Pentru colectarea răspunsurilor de la experţi s-a utilizat metoda Delphi, în sensul că a fost întocmit un chestionar la care aceştia au răspuns şi au formulat propuneri privind anumite situaţii care pot interveni, acestea fiind caracterizate prin probabilitate infinitezimală de producere şi efecte extreme în cazul concretizării acestora (teoria "*lebăda neagră*"). După analizarea răspunsurilor primite s-a procedat la solicitarea de clarificări punctuale asupra unor aspecte de interes privind situaţia de securitate din zona respectivă.

În baza răspunsurilor primite şi prin utilizarea metodelor analitice s-a realizat caracterizarea mediului de securitate din Regiunea Balcanilor de Vest, beneficiind inclusiv de suportul surselor deschise, precum şi de ciclul informaţiilor de nivel strategic.

Prin acest demers, s-a reuşit crearea unei metodologii empirice a metodei analitice "*lebăda neagră*", prin utilizarea metodelor analitice prezentate în cadrul lucrării. Totodată, au fost concepute metode analitice noi (ex. metoda analitică de ierarhizare a grupărilor de criminalitate organizată) sau perfecţionarea anumitor metode analitice existente (ex. metoda analitică PESTEL a fost transformată în PESTELS, prin introducerea factorului securitar).

În partea a doua a lucrării, pornind de la modelul NATO de analiză pe baza indicatorilor de avertizare timpurie a fost creat un model de *management al analizei informaţiilor* care sprijină sistemul de management al crizelor.

În acest context, s-a reuşit armonizarea şi compatibilizarea celor două sisteme care lucrează în paralel, fiind realizată o aplicaţie practică a managementului analizei informaţiilor prin sprijinirea procesului de gestionare a crizelor.

**Obiectivul principal** de nivel strategic al lucrării este reprezentat din fundamentarea unui model viabil pentru *managementul analizei informațiilor* care să sprijine, în mod real, Sistemul de management integrat al crizelor, bazat pe exploatarea cu celeritate a datelor și informațiilor existente la un moment dat.

Subsecvent acestui obiectiv principal, au fost conceptualizate următoarele **obiective operaționale** care, odată îndeplinite, conduc la eficientizarea activității pe palierul analizei informațiilor și la crearea premiselor favorabile pentru stabilirea corelațiilor sistemice specifice managementului analizei informațiilor, care au fost urmărite pe perioada cercetării doctorale:

*a. Conceptualizarea modului de realizare și întocmire a analizelor de nivel strategic ca suport pentru managementul obiectivelor și funcțiilor intelligence-ului strategic;*

*b. Identificarea și explicitarea principalelor metode de generare/producere de idei, care au fost utilizate în cadrul prezentei teze pentru fundamentarea unor metode analitice care să sprijine procesul de decelare a riscurilor;*

*c. Descrierea, modernizarea și utilizarea metodelor analitice prospective care permit definirea corectă a indicatorilor de avertizare timpurie şi identificarea riscurilor specifice;*

*d. Identificarea şi caracterizarea principalelor riscuri la nivel global, în scopul proiectării sistemului de management al analizei informaţiilor ca instrument de suport al sistemul de management integrat al crizelor;*

*e. Caracterizarea principalelor sisteme de combatere a criminalităţii, cu reliefarea avantajelor sistemului intelligence-led policing;*

*f. Perfecţionarea şi aplicarea corectă a metodei analitice pentru evenimente tip "lebădă neagră";*

*g. Conceptualizarea sistemului de management integrat al crizelor pe baza managementului analizei informaţiilor.*

Pentru a putea îndeplini obiectivul general şi pe cele operaţionale subsecvente este necesar să se formuleze anumite ipoteze de cercetare concrete care au ca scop definirea şi delimitarea corectă a obiectului de studiu.

În acest context, pentru a putea răspunde obiectivelor tezei de doctorat au fost formulate următoarele ipoteze de lucru:

*1. Sistemul de management integrat al crizelor depinde, în mod direct, de volumul şi calitatea informaţiilor analizate.* Pentru a gestiona în mod eficient o criză, indiferent de natura acesteia, este necesar accesul, în timp real, la informaţii cu valoare operativă, în acest context fiind necesară existenţa unui sistem de *management al analizei informaţiilor* performant.

*2. Metodele analitice clasice nu mai sunt utile în situaţii atipice caracterizate prin probabilitate mică de producere şi impact major.* În contextul internaţional actual marcat prin instabilitate şi multiplicarea riscurilor asimetrice este necesar să se realizeze noi metode analitice sau să se identifice soluţii pentru modernizarea celor existente pentru a răspunde, în mod oportun, nevoilor de informare ale beneficiarilor.

*3. Analiza strategică şi metodele specifice acestui tip de analiză răspund cel mai bine provocărilor actuale de securitate, fiind capabile să acopere nevoile de cunoaștere ale beneficiarilor de nivel înalt.* Analiza strategică este capabilă să furnizeze mai mult decât informaţii, respectiv să ofere cunoaştere beneficiarilor instituţionali, aceştia fiind capabili să ia cele mai bune decizii la nivel acţional. Managementul cunoaşterii nu poate fi realizat decât în contextul mai larg al *managementului analizei informaţiilor*, fiind subsumat din punct de vedere metodologic şi tehnic acestuia.

*4. Caracterizarea mediului actual de securitate pe fondul mediului internaţional de securitate marcat de instabilitate accentuată şi de multiplicarea riscurilor asimetrice.* În acest context, trebuie să se stabilească, într-un mod unitar, riscurile care pot influenţa evoluţiile în plan securitar, cu accent pe ameninţările hibride şi de utilizarea extensivă de către adversar a ştirilor false ("*fake news*"), care au rolul de a destabiliza şi de a induce la nivel societal sentimentul de instabilitate.

*5. Stabilirea unei metode analitice tip "lebădă neagră" ("black swan") care să permită identificarea fenomenelor cu probabilitate foarte mică de producere şi impact major la nivel societal.* Având în vedere evoluţiile internaţionale caracterizate printr-un grad ridicat de "fluiditate" şi de difuzie accentuată a riscurilor asimetrice este necesar să se perfecţioneze metoda analitică a "*lebedei negre*" iniţiată de Nassin Taleb şi să se adapteze această tehnică la nevoile analitice actuale.

*6. Necesitatea stabilirii la nivel naţional a unui Sistem de management integrat al crizelor bazat pe managementul analizei informaţiilor*. În prezent nu există la nivel naţional un Sistem de management integrat al crizelor interne, fiind necesar să se realizeze un astfel de mecanism interinstituţional care să permită gestionarea eficientă a crizelor. Pentru stabilirea acestui mecanism la nivel naţional este necesar să se stabilească principiile de bază, instituţiile responsabile, precum şi proceduri standard de lucru, inclusiv cele aferente managementului analizei informaţiilor.

Pe parcursul cercetării aferente tezei de doctorat s-a încercat să se obţină informaţiile şi cunoaşterea în scopul validării, validării parţiale sau invalidării acestor ipoteze de lucru. Rezultatul acestui demers ştiinţific va oferi perspective pentru dezvoltarea conceptului de *management al analizei informaţiilor*, în calitate de ştiinţă care să sprijine procesul decizional la nivelul managerilor. Această nouă ramură a managementului va permite, pe baza aplicării metodelor analitice de nivel strategic, să se identifice cu celeritate riscurile şi să se dispună măsuri conforme pentru diminuarea efectelor negative cu impact la adresa societăţii.

Pentru validarea totală sau parţială, respectiv invalidarea ipotezelor mai susmenţionate, am elaborat un set de întrebări în legătură cu demersul ştiinţific, cu scopul de a furniza un răspuns în cadrul tezei, respectiv:

*1. Care este legătura între managementul analizei informaţiilor şi analiza strategică şi cum se pot utiliza metodele analitice specifice acestui tip de analiză pentru identificarea şi decelarea riscurilor?*

*2. Cum sunt corelate sistemul naţional de management integrat al crizelor şi sistemul de management al analizei informaţiilor?*

*3. Care este legătura între contextul geopolitic internaţional caracterizat prin multiplicarea riscurilor asimetrice (ex. terorismul internațional, proliferarea armelor de distrugere în masă, războiul de tip hibrid) şi situaţia de securitate la nivel naţional?*

*4. Care sunt metodele de exprimare caracteristice ameninţărilor de tip hibrid (ex. folosirea ştirilor false pentru a influenţa opinia publică) şi care sunt metodele analitice care se pretează cel mai bine pentru a face faţă acestui tip de agresiune?*

*5. Ce seturi de indicatori de avertizare timpurie trebuie dezvoltaţi pentru a gestiona eficient o criză prin utilizarea mijloacelor şi metodelor specifice analizei informaţiilor?*

*6. Care este cea mai bună metodă pentru a realiza un sistem integrat de management al crizelor prin utilizarea managementului analizei informaţiilor?*

Pe baza răspunsurilor obţinute la aceste întrebări se vor formula concluzii şi eventuale propuneri în ceea ce priveşte viabilitatea sistemului de management al informaţiilor şi de optimizare a fluxurilor informaţionale pentru a permite managerilor de nivel înalt să ia cele mai bune decizii.

### **Demersul metodologic al lucrării de cercetare**

În cadrul prezentei teze, cercetarea urmăreşte un obiectiv clar delimitat, bazat pe o anumită evoluţie şi stare a cunoştinţelor din domeniul respectiv, precum şi pe realizarea unor aspecte de natură practică. Cercetarea în cazul acestei lucrări doctorale are ca principal scop identificarea celor mai pretabile metode analitice care să stea la baza sistemului de *management al analizei informaţiilor*.

Metodologia aplicată constă dintr-un cumul de metode, tehnici, instrumente şi procedee utilizate pe baza unor reguli şi principii pre-existente. Metoda reprezintă finalitatea de abordare a obiectului supus demersului ştiinţific, iar tehnica este forma concretă prin care se aplică metoda aleasă spre studiu. Instrumentul reprezintă mijlocul practic prin care sunt colectate datele şi informaţiile necesare finalizării demersului ştiinţific.

Conform lui Grawitz<sup>9</sup> , metoda reprezintă procesul concret ce trebuie luat în considerare pentru organizarea concretă şi coerentă a cercetării. Grawitz consideră că metoda îşi propune să răspundă la întrebarea "cum?" prin utilizarea raţionamentului cercetătorului pentru a demonstra adevărul. În schimb, tehnica de cercetare constituie un mijloc necesar pentru atingerea unui scop situat la nivelul unor fapte, etape practice şi implică utilizarea unor instrumente, proceduri operative, riguroase şi adaptabile problemei supusă demersului ştiinţific.

În scopul colectării datelor şi informaţiilor necesare pentru realizarea demersului ştiinţific din această teză de doctorat au fost aplicate următoarele metode şi tehnici de cercetare teoretică de documentare şi de cercetare empirică:

*1. Cercetarea teoretică de documentare* care este specifică oricărui demers ştiinţific şi are ca principal rol dobândirea de noi cunoştinţe din domeniul analizat, cu scopul de a desfăşura procesul de cercetare la nivel empiric.

În cadrul demersului ştiinţific au fost abordate următoarele metode de cercetare ştiinţifică: analiza comparativă a sistemelor similare, observaţia neutră, clasificarea şi organizarea informaţiilor ştiinţifice şi interpretarea datelor.

Pentru a obţine suportul teoretic necesar în lucrarea ştiinţifică au fost accesate bazele de date cu lucrări ştiinţifice din bibliotecile virtuale, fiind consultate cărţi de specialitate, lucrări şi articole ştiinţifice din domeniul analizei informaţiilor şi de management, precum și rapoarte de cercetare în domeniul analizei informaţiilor.

*2. Cercetarea empirică* prin următoarele metode:

- *metoda deductivă* a fost utilizată pentru a realiza sistematizarea corectă a datelor şi informaţiilor de natură ştiinţifică, cu scopul de a defini coerent metodele analitice specifice analizei informaţiilor de nivel strategic. Deducţia reprezintă modalitatea de cercetare de la general la particular, respectiv operaţiunea de înţelegere a unor manifestări sau fenomene

<sup>9</sup> Grawitz, M., "*Lexique des sciences sociales*", Editura Dalloz, 1994, p. 156.

plecând de la esenţa acestora. În acest context, pornind de a anumite principii general valabile, axiome, ipoteze de lucru, prin argumente de natură logică şi interpretare teoretică a realităţii se ajunge la alte principii şi legi. În cadrul lucrării s-a demarat procesul cognitiv de la anumite metode analitice "*clasice*", acestea fiind transformate şi optimizate prin introducerea unor indicatori specifici, fiind personalizate pentru a răspunde nevoilor specifice managementului analizei informaţiilor.

*- metoda inductivă* este cel mai des utilizată în procesul analitic pentru că se realizează trecând de la particular la general, respectiv de la anumite observaţii empirice la generalizări teoretice sub formă de principii şi legi general valabile. În cadrul lucrării ştiinţifice a fost folosită această metodă pentru a caracteriza mediul extern de securitate prin extrapolarea anumitor evenimente care s-au produs la nivel mondial şi care au permis evaluarea situaţiei la nivel internaţional. De asemenea, această metodă a fost folosită în aplicarea metodei analitice "*lebăda neagră*" şi a permis identificarea anumitor evenimente cu probabilitate mică de apariţie dar cu efecte devastatoare din state aparţinând zonei Balcanilor de Vest şi din vecinătatea României.

- *studiul de caz* constituie o metodă de investigaţie care cercetează un eveniment actual şi se foloseşte atunci când domeniul analizat şi contextul său nu sunt bine delimitate, respectiv atunci când există interdisciplinaritate în cercetare. În cadrul demersului ştiinţific a fost utilizată metoda analitică studiu comparativ de caz care a fost descrisă în detaliu în cadrul lucrării şi a fost aplicată pentru a dezvolta o metodă de ierarhizare a grupărilor de criminalitate organizată, în care au fost stabiliţi indicatori specifici acestui tip criminogen cu impact în plan securitar.

- *analogia* constă în identificarea reperelor comune în mai multe situaţii cu grad ridicat de similitudine. În cadrul demersului ştiinţific a fost utilizată analogia pentru a caracteriza ciclul informaţional strategic, atât prin similitudine, cât şi prin utilizarea antitezei, vis-a-vis de ciclul informaţional "clasic", care nu mai corespunde mediului actual securitar caracterizat printr-un grad ridicat de "fluididate" şi de impredictibilitate accentuată.

- *metoda Delphi* a fost descrisă în detaliu în cadrul lucrării doctorale şi a fost utilizată pentru a colecta informaţiile necesare pentru aplicarea teoriei "*lebăda neagră*" ("*black swan*") în state aparţinând zonei Balcanilor de Vest şi din vecinătatea României. Aceste date au fost colectate de la experţi din aceste state care au fost prezenţi la o conferinţă de specialitate desfăşurată, în luna aprilie 2018, la Bucureşti. Pe baza acestor date primare colectate au fost identificate evenimente tip "lebădă neagră" care au permis caracterizarea sistemului de securitate din regiune, care pot avea impact negativ la adresa României.

- *analiza statistică* este metodă de prelucrare cantitativă a datelor numerice ale evenimentului utilizat. Metodele analitice statistice au fost utilizate pentru a ierarhiza în anexele nr. 1 şi nr. 2 ale lucrării principalele riscuri identificate într-o perioadă distinctă.

- *reprezentarea grafică şi cea tabelară* a fost utilizată pe parcursul cercetării ştiinţifice, în scopul prezentării vizuale şi intuitive a unor procese sistemice, proceduri, legături logice şi analogice, corelaţii, aferente subiectului supus procesului de cercetare. Reprezentările grafice au permis vizualizarea mai bună a relaţiilor de cauzalitate, tendinţele evolutive, anomaliile existente între anumite date, fiind mai uşor de interpretat decât în cadrul unui text. Totodată, aceste reprezentări au permis o mai bună înţelegere a unor sisteme complexe, precum sistemul de management al crizelor şi sistemul de *management al analizei informaţiilor*.

- *analiza juridică* constituie modul de transpunere a principiilor şi sistemelor în text cu valoare juridică. În cadrul procesului de cercetare a fost conceput un model de act juridic (proiect de Ordonanţă de Urgenţă a Guvernului) pentru a concretiza modelul care a fost conceput în cadrul lucrării doctorale.

- *analiza datelor și informațiilor* are ca principal scop înțelegerea fenomenelor complexe și extragerea elementelor necesare pentru cunoașterea în ansamblu a acestora. În cadrul cercetării științifice fundamentale efectuate a fost utilizată extensiv această metodă pentru a realiza reprezentări mai simplificate ale unor informații complexe.

### *Concluzii:*

În cadrul cercetării ştiinţifice au fost utilizate mai multe metode care au condus la finalizarea tezei de doctorat, acestea fiind folosite cu rigurozitate ştiinţifică şi cu respectarea normelor academice în vigoare.

Totodată, în aplicarea metodologiei de cercetare este necesar ca, pe lângă analiza critică a activității de cercetare, să fie formulate eventuale propuneri pentru optimizarea și eficientizarea respectivei activități.

Din punct de vedere metodologic, în cadrul demersului de cercetare au fost îmbinate cele două forme ale cercetării, respectiv teoretică și empirică, pe baza raționamentelor inductive și deductive.

# **CAPITOLUL 1 - ANALIZA STRATEGICĂ**

Analiza strategică oferă agenţiilor de aplicare a legii imaginea de ansamblu asupra capabilităţilor, vulnerabilităţilor, trendurilor şi intenţiilor organizaţiilor criminale. Totodată, analiza strategică permite identificarea ameninţărilor şi nivelelor de risc la adresa securităţii naţionale, cu scopul de a permite agenţiilor de aplicare a legii să formuleze politici, programe şi planuri adecvate şi coerente pentru combaterea eficientă a fenomenului criminogen.

Analiza strategică are ca principal scop obţinerea de informaţii pentru activitatea de management, respectiv de decizie, fiind orientată astfel, în mod indirect, nu numai asupra investigaţiilor concrete, ci mai ales asupra imaginii fenomenului în ansamblul său.

Obiectivul acestui demers îl constituie obţinerea de informaţii pentru manageri, crearea profilurilor de fapte sau de făptuitori şi verificarea/realizarea de proceduri şi metode pentru combaterea criminalităţii. Produsele analizei strategice au un efect pozitiv suplimentar asupra activităţii poliţieneşti. Acest demers se realizează, de exemplu, prin intermediul unor instrucţiuni concrete de acţiune, stabilirea de priorităţi şi recomandări direcţionate, în mod concret, în scop preventiv.

Deşi a fost iniţial creată pentru instituţiile de aplicare a legii, principiile şi metodele specifice analizei strategice se aplică şi pentru mediul privat care s-a dezvoltat, în mod exponenţial, pentru a răspunde nevoilor managerilor din toate domeniile de activitate să evite surprize strategice generate de volumul imens de informaţii care trebuie structurat şi analizat pe baze ştiinţifice.

Spre exemplu, analiza de nivel strategic permite managerului de nivel înalt să aloce judicios resursele organizaționale pentru a-și îndeplini obiectivele impuse de Consiliul de Administrație al companiei și de a obține performanță cu minimum de resurse.

În opinia unor analişti din cadrul Ministerului Afacerilor Interne, "*analiza strategică este extrem de utilă şi pentru structurile de siguranţă naţională/securitate internă pentru că prezintă o imagine de ansamblu asupra capabilităţilor, vulnerabilităţilor, trendurilor şi* *intenţiilor grupărilor de crimă organizată şi permite să se acţioneze coordonat şi eficient pentru destructurarea acestora*".<sup>10</sup>

La nivelul anumitor analiști din cadrul Ministerului Apărării Naționale se menționează faptul că "*pentru aplicarea unor măsuri viabile de evitare a surprizelor strategice (schimbările majore), este necesar ca printre produsele de informare transmise beneficiarilor să se afle și analizele strategice. Cu toate acestea, având în vedere faptul că decidenții nu au suficient timp pentru a studia, analiza și interpreta toate datele și informațiile pe care le au la dispoziție înainte de a adopta o decizie, acest tip de produse nu trebuie să fie caracterizate prin dimensiune sporită, ci prin impactul pe palierul strategic, numărul mare de variabile și prin faptul că au fost formulate de un specialist în domeniu în baza expertizei analitice.*" 11

# **1.1 Modelul "standard" de intelligence vs. modelul specific analizei strategice**

Activitatea de intelligence este realizată pe baza ciclului informaţional "clasic", care a fost adaptat la nivelul comunităţii internaţionale de informaţii, fiind preluat inițial din sfera serviciilor militare de intelligence. Ciclul informațional "clasic" oferă imaginea de ansamblu cu privire la etapele pe care trebuie să le parcurgă o organizație pentru a obține produsul analitic și diseminarea acestuia pentru a-și atinge obiectivele.

În prezent, acest concept nu mai corespunde, în mod complet și coerent, la ceea ce înseamnă analiza strategică, fiind mai mult dedicat tipologiilor de analiză tactică și operațională. În acest context, la nivelul structurilor de informații s-a considerat necesar să se realizeze un ciclu informațional dedicat exclusiv analizei strategice, în sensul unei mai bune valorizări a acestui tip de analiză care este dedicat cunoașterii fenomenelor per ansamblu, constituind un element valoros al managementului cunoașterii și, implicit, al managementului analizei informațiilor.

Ciclul informaţional clasic este utilizat, în prezent, mai mult din punct de vedere didactic, având în vedere faptul că nu mai corespunde în totalitate evoluţiei sistemului de securitate actual şi metodele analitice complexe care sunt necesare pentru descrierea şi înţelegerea comprehensivă a acestuia. În prezent, sunt experimentate mai multe modele, însă

<sup>10</sup> Ivan, L., "*Rolul determinant al analizei strategice în domeniul securităţii naţionale*", Revista INFOSFERA nr. 4/2015, editată de Ministerul Apărării Naţionale – Direcţia Generală de Informaţii a Apărării, ISSN 2065- 3395, p. 24.

<sup>11</sup> Topliceanu, P.C., "*Relația analist de informații-beneficiar, un factor determinant în analiza strategică"*, Revista Infosfera nr. 1/2018 editată de Ministerul Apărării Naţionale – Direcţia Generală de Informaţii a Apărării, ISSN 2065-3395, p. 76.

pentru această teză a fost întocmit un model al ciclului informaţional dedicat analizei strategice.

Ciclul informaţional specific analizei strategice corespunde cel mai bine situaţiei actuale a mediului securitar, în urma procesului analitic reuşindu-se să se deceleze, în mod corespunzător, riscurile şi să fie identificate soluţii pentru prevenirea acestora sau, cel puţin, de gestionare corespunzătoare a acestora.

*Figura nr. 1 - Ciclul informaţional clasic*

În acest context, s-a constatat că există diferenţe semnificative între produsele informaționale specifice analizei strategice şi cele rezultate în urma analizelor tactice şi operaţionale. Produsele analizei strategice tratează impactul trendurilor infracţionale, alterarea mediului criminogen sau activităţii criminale semnificative, cu scopul de a furniza evaluări managerilor, în scopul luării deciziilor pentru diminuarea fenomenului criminogen.

Pentru a proiecta mai bine procesul de analiză strategică este necesar să se adapteze ciclul informaţional clasic pentru a răspunde mai bine nevoilor de cunoaştere a fenomenului de către beneficiarii de nivel strategic.

În acest sens, a fost apreciată necesitatea dezvoltării unui nou instrument care să fie utilizat în analiza strategică, respectiv *ciclul informațional strategic* care este caracterizat printr-un grad mai mare de complexitate.

Acest grad de complexitate este necesar având în vedere cerințele specifice analizei strategice care trebuie să ofere beneficiarului de nivel înalt mai mult decât informații, respectiv cunoaștere și propuneri de soluții pentru rezolvarea problemelor supuse procesului analitic.

Analiza strategică constituie, în momentul de față, principalul instrument al managerilor de nivel înalt, care le permite luarea de decizii bine fundamentate din punct de vedere științific, pe baza aplicării unor metode analitice moderne și adaptate tematicii supuse analizei de informații.

În mod deosebit, analiza strategică este o componentă extrem de importantă a managementului analizei informațiilor, reușind să contribuie la fundamentarea deciziilor la nivelul managementului de top.

*Figura nr. 2 - Ciclul informaţional strategic*

# **1.2 Selectarea obiectivului analizei strategice**

Selectarea obiectivului se realizează în funcţie de priorităţile de pe agenda beneficiarului de nivel înalt, luând în calcul, în principal, următoarele repere esenţiale:

- este necesar să se stabilească de la început, de către beneficiar şi personalul serviciului de informaţii (ex. ofiţeri operativi, analişti, manageri), relevanţa obiectivului propus, în context organizaţional și interinstituțional;

- personalul serviciului de informaţii negociază cu beneficiarul ce tip de produs analitic va fi livrat, în funcţie de necesităţile reale ale acestuia;

- este necesar să se cuantifice eforturile organizaţiei pentru îndeplinirea obiectivului (timpul necesar pentru realizarea analizei; resursele umane, financiare şi logistice), acestea urmând a fi agreate şi aprobate, în prealabil, de conducerea instituţiei.

# **1.3 Selectarea personalului implicat în realizarea analizei strategice**

Selectarea personalului pentru un proiect analitic de nivel strategic reprezintă un aspect extrem de important care se va reflecta, în mod direct, în nivelul calitativ al produsului analitic final. Calitatea personalului constituie un element esenţial în domeniul analizei informaţiilor, iar analistul este necesar ca, pe lângă bagajul de cunoştinţe analitice, să dispună şi de cunoaştere/expertiză relevantă în domeniul ce urmează a fi evaluat.

Totodată, în procesul de intelligence este necesar ca personalul implicat să deţină anumite calităţi profesionale şi să cunoască şi să aplice corect tehnicile analitice, precum şi calităţi intrinseci de personalitate şi inteligenţă aplicată.

În prezent, pregătirea personalului, în special a analiştilor de informaţii, se axează pe analiza tactică sau operaţională care necesită calităţi analitice concentrate, în special, pe rezolvarea unor cazuri sau situaţii punctuale, însă nu sunt capabili să privească situaţia în ansamblul său, luând în calcul toate informaţiile relevante pentru analiza în cauză. În schimb, analiza strategică presupune anumite calităţi imaginative şi creative deosebite pentru a dezvolta capacitatea de structurare a datelor într-un context amplu care permite analistului săşi formeze o imagine de ansamblu asupra fenomenului evaluat.

Există percepţia în rândul comunităţii de analişti că un specialist de nivel strategic trebuie să realizeze anterior schimbării profilului 5-10 ani analize tactice şi operaţionale. Această abordare nu este întotdeauna corectă, deoarece realizarea unei analize de nivel inferior "deformează" deprinderile şi îndemânarea analistului care se concentrează pe rezolvarea de probleme punctuale, în detrimentul surprinderii aspectelor de ansamblu. Analiştii de nivel strategic trebuie să deţină calităţi deosebite, în special pe palierul anticipativ-predictiv, fiind necesar să fie capabili să aplice tehnicile analitice specifice analizei strategice, concomitent cu tehnicile creative şi de relaţionare/comunicare.

În esenţă, pregătirea analiştilor prin cursuri dedicate trebuie să se realizeze prin combinarea tehnicilor specifice analizelor tactice şi operaţionale cu cele de nivel strategic. Un inconvenient este reprezentat de proporţia mai mare de analişti de nivel tactic/operaţional, faţă de cei de nivel strategic.

Totodată, cursurile de pregătire a analiştilor trebuie să fie decelate pe cele două domenii, fiind necesare stagii de pregătire profilate pe palierul tactic-operaţional, respectiv strategic. Cursurile de pregătire dedicate analizei strategice se concentrează pe tehnici analitice atipice, unele din acestea necesitând latura creativ-anticipativă a analistului care conduce la generarea de scenarii multiple şi inovative, care aduc plus-valoare evaluărilor de profil.

Un pas important a fost realizat prin "*recunoașterea oficială pe piața muncii din România a profesiei de analist de informații care oferă experților în domeniu șansa de a se simți (și, în timp, de a deveni efectiv) parte a unei comunități profesionale, care creează oportunitatea unui schimb privilegiat de bune practici (prin conferințe, mese rotunde, seminarii și alte evenimente științifice). Crearea unei rețele naționale a analiștilor de informații ar facilita un dialog fertil între persoane conștiente de forța abordării unitare a problemelor, într-o lume în care simpla deținere a informației nu mai înseamnă, în mod automat, putere, cunoașterea fiind facilitată de analiză.*" 12

# **1.4 Definirea corectă a problemei ce urmează a fi analizată**

Procesul de planificare al oricărui proiect de intelligence necesită înţelegerea corectă şi completă de către analist a sarcinilor ce îi revin pentru realizarea unei analize strategice pertinente şi valoroase.

În opinia anumitor experţi: "*planificarea strategică, aplicată în mod consecvent şi cu respectarea principiilor manageriale la nivelul instituţiilor din cadrul Sistemului Naţional de Apărare, Ordine Publică şi Securitate Naţională (SNAOPSN) aduce beneficii reale organizaţiei*".<sup>13</sup>

Acest proces este unul dificil, având în vedere faptul că problematica intelligence-ului strategic este, în anumite situaţii, vagă şi imprecisă, incluzând variabile independente şi interdependente. Spre exemplu, un eveniment care se produce pe pieţele financiare din Asia

<sup>12</sup> Ivan, L., Săvulescu, I.Şt., *"Standarde ocupaționale în analiza de intelligence"*, publicat în Revista PRO PATRIA LEX nr. 1(30)2017, editată de Academia de Poliție "Alexandru Ioan Cuza" din București, ISSN 1584- 3556, p. 118-127.

<sup>13</sup> Petrescu, A-G., Ivan, L., "*Planificarea strategică – element esenţial al managementului strategic în cadrul instituţiilor din Sistemul Naţional de Apărare, Ordine Publică şi Securitate Naţională*", publicat în Revista INFOSFERA nr. 1/2017 editată de Ministerul Apărării Naţionale – Direcţia Generală de Informaţii a Apărării, ISSN 2065-3395, p. 77.

se repercutează, în mod indirect, şi pe pieţele din SUA şi Europa. Totodată, fenomenul globalizării a impus ca analizele de nivel strategic să ia în calcul evoluţia situaţiei la nivel mondial, după care se restrânge domeniul la nivel regional, ultima etapă fiind abordarea problematicii la nivel naţional. În acest context, abordarea graduală a problematicii analizate aduce plus-valuare evaluării printr-o exprimare de la general la particular, având în vedere fenomenul accentuat al globalizării.

*Figura nr. 3 – Abordarea graduală a analizei strategice*

În acest context, este necesar ca beneficiarii produselor de intelligence să înţeleagă, cu claritate, care sunt aşteptările de la produsul analitic final, cu scopul de a evita irosirea inutilă a resurselor instituţionale/ organizaționale.

În anumite situaţii se impune reclarificarea şi rescrierea obiectivului analizei strategice pentru a oferi direcţii de acţiune precise pentru a facilita procesul de culegere a informaţiilor, de o manieră modernă şi eficace.

# **1.5 Dezvoltarea planului strategic de colectare a informaţiilor**

Colectarea datelor constituie o etapă foarte importantă în care ofiţerul operativ de intelligence identifică tipologia datelor şi informaţiilor care urmează a fi culese, în timp oportun, pentru a fi relevante, de încredere, corecte şi care să conducă la realizarea analizei strategice în condiţii optime şi de calitate.

Procesul de colectare a informaţiilor este unul continu şi caracterizat printr-un grad ridicat de complexitate, având în vedere faptul că nevoile informaţionale sunt complexe şi se modifică, în mod esențial, pe parcursul procesului analitic. În acest sens, ofiţerii operativi de intelligence trebuie să dovedească flexibilitate în abordarea procesului de culegere a informaţiilor, fiind obligaţi să-şi prioritizeze activităţile informative, în funcţie de nevoile de intelligence stabilite de analişti pe baza unor evaluări coerente şi oportune. Un alt aspect foarte important îl constituie nevoia de cunoaştere a beneficiarilor, procesul de colectare a informaţiilor fiind axat, în mod exclusiv, pe nevoile acestora.

În situaţia în care procesul de culegere a informaţiilor nu este bine direcţionat poate conduce la acumularea unui volum mare de date şi informaţii, multe dintre acestea redundante, care conduce la îngreunarea nejustificată a procesului analitic, fiind necesară o etapă intermediară, respectiv cea de sanitizare a datelor şi informaţiilor obţinute. În acest sens, este necesar să se realizeze un proces preliminar de culegere de informaţii care să nu fie foarte restrictiv, însă trebuie să fie coerent din punct de vedere al finalităţii analitice.

# **1.6 Generarea ipotezelor de lucru**

În momentul în care ofiţerii de intelligence au stabilit un cadru conceptual comprehensiv cu privire la problematica selectată, lucrându-se intens la definirea corectă a problematicii ce urmează a fi analizată este posibil să se realizeze o primă estimare a riscurilor, ameninţărilor şi vulnerabilităţilor.

În această etapă a ciclului analizei strategice sunt definite primele ipoteze de lucru, având în vedere faptul că natura umană dezvoltă mai multe idei decât informaţiile primite, realizându-se multiplicarea în cascadă a acestora. Ideile, conceptele şi opiniile, denumite ipoteze de lucru, sunt destinate pentru a răspunde, observa sau constata aspecte privind problematica selectată pentru analiză, explicând în detaliu cauzele schimbările de trend sau previzionând dezvoltările ulterioare.

# **1.7 Obţinerea de date suplimentare specifice**

În funcţie de obiectivul/obiectivele stabilite a fi analizate, rolul ipotezelor de lucru este de a direcţiona activităţile de culegere a datelor şi informaţiilor relevante pentru rezolvarea sarcinilor analitice specifice.

Această extindere a planului de culegere a informaţiilor se va concentra pe zonele specifice de interes, realizându-se selectarea tipurilor de date şi a surselor de informaţii relevante pentru proiectul analitic respectiv. Scopul acestei etape a ciclului informaţional de obţinere a datelor suplimentare specifice este de a testa ipotezele de lucru. Rezultatul acestui demers va consta în confirmarea, confirmarea parţială, modificarea sau invalidarea ipotezelor de lucru de către ofiţerii de intelligence.

# **1.8 Procesarea datelor şi informaţiilor – înregistrarea, colaţionarea şi evaluarea**

Natura muncii informative nu necesită diferenţe speciale în modul în care se realizează operaţiunile de înregistrare, colectare şi evaluare a datelor şi informaţiilor. Într-adevăr, fiecare obiectiv al ciclului informaţional, indiferent de tipul etapei, necesită o abordare flexibilă, adaptată cerinţelor operaţionale impuse de beneficiar.

Deoarece fiecare plan de colectare este unic în ceea ce priveşte tipul şi forma datelor care trebuie culese, precum şi în ceea ce priveşte tipul surselor, trebuie alese cele mai potrivite protocoale şi proceduri pentru înregistrarea, colectarea şi evaluarea datelor. Aceste cerinţe privind flexibilitatea, constituie o caracteristică a culegerii de informaţii, indiferent dacă se referă sau nu la intelligence-ul de nivel strategic.

Evaluarea datelor în intelligence-ul operaţional necesită ca fiecare informaţie să fie evaluată din punct de vedere al veridicităţii informaţiei şi credibilităţii sursei înainte de a fi înregistrată în sistem. Această evaluare a informaţiilor este absolut necesară pentru procesul analitic, în sensul în care analistul trebuie să ştie gradul de veridicitate al informaţiei pentru a nu trage concluzii eronate care să dezinformeze beneficiarul produsului informaţional. În acest context, analistul trebuie să fie echilibrat, iar premisele, ipotezele şi concluziile să se bazeze pe informaţii şi nu pe "convingerile" personale cu privire la subiectul analizat.

Specialiştii în intelligence strategic au tendinţa de a realiza evaluări mentale şi de a "alimenta" aceste percepţii în procesul analitic şi de interpretare a datelor şi informaţiilor, aspect ce poate conduce la afectarea calităţii şi viabilităţii produsului informaţional final sau chiar la dezinformarea beneficiarului legal.

# **1.9 Integrarea, analiza şi interpretarea datelor şi informaţiilor**

Analiza reprezintă procesul de selecţie, integrare şi interpretare a datelor concentrate pe o anumită problematică de interes. În contextul activităţii de intelligence, în comparaţie cu celelalte domenii analitice, sunt necesare două aspecte suplimentare care sunt deosebit de importante.

În primul rând, mediul în care activitatea de intelligence se desfăşoară, rareori permite ca procesarea şi colectarea informaţiilor să fie complet cuantificabilă şi controlabilă. În al doilea rând, din analiza de intelligence trebuie să rezulte un produs care nu este neapărat descriptiv sau să expliciteze anumite fenomene, ci trebuie să prognozeze evenimente ce se pot produce în viitor, rolul predictiv-anticipativ fiind deosebit de important.

În domeniul intelligence-ului, procesele analitice de interpretare şi integrare a datelor trebuie desfăşurate astfel încât să includă obiective suplimentare faţă de cele specifice intelligence-ului tactic sau operaţional.

În primul rând, dezvoltarea cadrului conceptual şi redefinirea problemei de intelligence conduc la crearea unei ipoteze de lucru şi baza conceptuală pentru examinarea ulterioară a problemei analizate. În al doilea rând, activitatea de analiză se va concentra pe aceste ipoteze şi va permite dezvoltarea planului de colectare, în scopul obţinerii selective de date referitoare la fiecare ipoteză în parte.

Este absolut necesar în această etapă ca în procesul de identificare a datelor suplimentare, accentul să fie pus pe obţinerea de date şi informaţii pentru a testa, în mod corespunzător, ipotezele analitice.

Odată colectate aceste date în procesul activităţii de culegere sunt introduse în procesul de integrare/interpretare pentru a permite testarea fiecărei ipoteze şi pentru a permite analiştilor să le confirme total sau parțial, modifice sau invalideze. Ca rezultat aşteptat al acestei etape este dezvoltarea de noi ipoteze, fiecare dintre acestea urmând a fi supuse procesului de validare.

Această etapă va fi repetată ori de câte ori se consideră necesar, însă ţinând cont de termenul propus pentru finalizarea analizei şi de disponibilitatea surselor de informaţii. Totodată, este esenţial pentru calitatea procesului analitic ca ciclul informaţional să se continue până la obţinerea unui produs analitic comprehensiv şi util beneficiarilor finali.

Această abordare a cercetării şi analizei strategice va permite dezvoltarea şi rafinarea ipotezelor, astfel încât la final să reziste doar cea mai bine fundamentată, precum şi cele mai convingătoare şi echilibrate concluzii analitice.

*Figura nr. 4 - Diagrama activităţii repetitive de culegere şi interpretare a datelor*

# **1.10 Raportarea rezultatelor analizei**

Rezultatul procesului analitic trebuie raportat de către analişti managerilor instituţiei sau beneficiarului care a solicitat analiza respectivă. Majoritatea aspectelor necesită o examinare aprofundată şi comprehensivă, în acest sens majoritatea rapoartelor fiind prezentate în formă scrisă, însă există posibilitatea ca un rezumat al analizei să fie prezentat oral managerilor instituţiei sau beneficiarilor analizei (*briefing*).

În anumite servicii de informaţii, în special din spaţiul anglo-saxon, a fost înfiinţată meseria de briefer, aceştia fiind analişti de informaţii specializaţi în prezentarea orală a concluziilor analizei, fiind capabili să răspundă la întrebările formulate de beneficiarii de nivel superior. Avantajele transmiterii orale a informaţiei constă atât în celeritatea transmiterii ideilor, cât şi în faptul că această sesiune de lucru este intensă, iar beneficiarul poate afla rapid răspunsurile la întrebările sale.

Rezultatul procesului analitic privind cazurile de nivel tactic-operaţional justifică raportarea scrisă doar în cazul în care problematica analizată este complexă. În celelalte situaţii raportarea se realizează oral, în aceste situaţii documentele întocmite de analist nefiind transmise şefilor ierarhici sau beneficiarilor. Forma de prezentare depinde de urgenţa rezolvării cazului şi de celeritatea necesară punerii sub acuzare a suspecţilor.

Raportul final al analizei trebuie să cuprindă toate aspectele referitoare la problema analizată şi să ofere răspunsuri, explicaţii, prognoze şi recomandări care să cuprindă toată problematica solicitată de beneficiarul analizei. Având în vedere natura problematicii supusă procesului de analiză strategică, raportarea este diferită de cea abordată pe palierul tacticoperaţional.

Regulile care trebuie respectate pentru întocmirea unui raport analitic sunt următoarele:

- analistul/ofiţerul de informaţii trebuie să structureze materialul de prezentare într-o formă logică (atât raportul scris, cât şi prezentarea orală);

- raportul scris trebuie să fie întocmit de o manieră clară şi precisă;

- raportul oral trebuie să fie bine structurat, conform tehnicilor specifice briefingului.

# **1.11 Revizuirea procesului analitic**

Având în vedere complexitatea problemei studiate prin intelligence-ul de nivel strategic este puţin probabil ca la prima evaluare să se poată răspunde la toată problematica solicitată de beneficiarul analizei. De fapt, analizarea unui subiect reprezintă un proces continu care nu se finalizează cu prezentarea raportului de analiză.

Procesul analitic continuă până în momentul în care riscul sau ameninţarea la adresa organizaţiei sau securităţii naţionale nu mai subzistă, acesta fiind motivul pentru care unele analize, în special cele strategice, durează foarte mult.

Problemele de natură strategică impun o gamă foarte mare de variabile, iar în momentul în care evaluarea de intelligence oferă anumite răspunsuri şi prognoze, acestea se modifică intempestiv datorită evoluţiilor din domeniu, fiind necesară o nouă evaluare.

După finalizarea analizei este necesar un proces de revizuire care să cuprindă două aspecte, respectiv:

- o evaluare a rezultatelor proiectului de intelligence prin prisma îndeplinirii parametrilor prevăzuţi în momentul stabilirii obectivului/obiectivelor analizei;

- definirea variabilelor cheie care sunt utilizate în raportul iniţial şi care acţionează ca indicatori de avertizare care trebuie evaluaţi periodic.

# **1.12 Principii aplicabile procesului de analiză strategică**

### **1.12.1 Aplicarea ciclului informaţional strategic**

O percepţie generală, dar incorectă, cu privire la intelligence-ul strategic este reprezentată de complexitatea, gradul mare de variabilitate al subiectelor abordate de analiza strategică, fapt ce conduce la rezultate mai puţin structurate decât cele produse de intelligence-ul tactic sau operaţional. În opinia mea, aceşti factori variabili trebuie abordaţi de o manieră disciplinată şi ordonată şi trebuie să fie axaţi strict pe rezolvarea problemei. Parcurgerea etapelor prevăzute în ciclul informaţional strategic constituie un factor esenţial în managementul proiectelor strategice.

### **1.12.2 Oferirea unui mandat pentru cercetarea strategică**

Analizele de nivel tactic şi operaţional se realizează în contextul rezolvării unor cazuri punctuale fiind specifice instituţiilor de aplicare a legii, nefiind necesar un mandat oferit de conducerea profesională.

Intelligence-ul strategic funcţionează pe baza datelor furnizate de activitatea operaţională de către structurile şi unităţile responsabile cu aplicarea legii. Acest aspect se datorează faptului că produsele intelligence-ului strategic sunt destinate beneficiarilor de nivel superior şi mai puţin managerilor unităţilor operative.

Această situaţie generează anumite dificultăţi pentru managerii structurilor de intelligence, care trebuie să înţeleagă rolul analizei strategice, uneori aceştia manifestând dezinteres pe fondul neînţelegerii aspectelor prezentate. În acest context, analiştii de nivel strategic şi şefii profesionali ai acestora trebuie să convingă managerii instituţiei de necesitatea intelligence-ului strategic şi de avantajele utilizării acestuia în procesul de luare a deciziilor.

În acest context este important ca la nivelul instituţiei să fie stabilite distinct rolul şi funcţiile intelligence-ului strategic şi să fie specificat, în mod explicit, mandatul acestei structuri şi să fie stabilite clar fluxurile informaţionale necesare pentru atingerea obiectivelor instituţionale şi de a răspunde la nevoile beneficiarilor legali. Prioritatea o constituie discutarea aspectelor de interes cu beneficiarii instituţionali pentru a se asigura funcţia de cooperare specifică analizei informaţiilor.

O altă dimensiune importantă este reprezentată de mandatarea de către managementul de nivel înalt a structurii de analiză strategică, ca parte integrantă a strategiei organizaţionale a instituţiei.

### **1.12.3 Managementul funcţiilor intelligence-ului strategic**

Procesul de analiză strategică implică, în general, activităţi de cercetare, precum şi aplicarea mai multor tehnici analitice avansate, unele construite special pentru anumite probleme specifice. În consecinţă, managementul funcţiilor trebuie să ia în considerare faptul că depind de crearea unui mediu propice care să sprijine procesul analitic, inclusiv prin crearea şi menţinerea unei atmosfere propice care să ofere ofiţerilor de intelligence mediul pentru dezvoltarea spiritului organizatoric, imaginaţie şi creativitate.

Rolul managerilor este de a evita aşteptările nerealiste de la produsul final de intelligence strategic. În practică, în pofida strategiilor de pregătire desfăşurate în ultima perioadă, există riscul ca, pe fondul necunoaşterii scopului realizării produselor de intelligence strategic, managerii să aibă aşteptări nerealiste privind rezultatele analizei strategice, care depăşesc posibilităţile cadrului metodologic al intelligence-ului strategic.

Managerul unei structuri de intelligence realizează legătura dintre aşteptările, cerinţele şi agenda beneficiarului şi capacităţile analitice/profesionalismul analiştilor de nivel strategic.

Pe parcursul derulării activităţilor aferente unui proces de intelligence de nivel strategic, managerul structurii trebuie să urmărească respectarea direcţiilor de acţiune propuse/aprobate atât în faza de culegere a datelor şi informaţiilor, cât şi în etapa analizei strategice. Acest aspect este foarte important, având în vedere faptul că un proces analitic strategic se întinde pe o perioadă relativ mare de timp, iar rolul managerului constă în a se asigura că sunt îndeplinite cu stricteţe obiectivele proiectului, în timpul stabilit.

### **1.12.4 Stabilirea obiectivelor intelligence-ului strategic**

În stabilirea obiectivelor intelligence-ului strategic trebuie să se ia în considerare, în principal, următoarele aspecte:

- este esenţial chiar de la începutul proiectului ca beneficiarul şi ofiţerii de intelligence (inclusiv analiştii) să discute şi să negocieze în mod constructiv, în context organizaţional, subiectul analizei şi să definească parametrii de bază ai evaluării;

- după stabilirea subiectului analizei, ofiţerii de intelligence trebuie să negocieze cu beneficiarul tipologia produselor necesare şi nevoile organizaţionale pentru realizarea obiectivelor asumate;

- identificarea şi cuantificarea resurselor necesare pentru finalizarea proiectului (resurse umane, financiare, logistice şi de timp).

# **CAPITOLUL 2 - GENERAREA/PRODUCŢIA DE IDEI**

Creativitatea constituie un atribut exclusiv şi extrem de important al ființei umane care a dat posibilitatea generării şi accelerării progresului tehnologic şi științific, dezvoltării societății per ansamblu și manifestării curentelor artistice, fiind regăsită în toate domeniile de activitate, atât la nivel macrosistemic, cât și la nivel de individ.

Aceasta este caracterizată prin aptitudinea unui individ de a percepe lumea în moduri diferite, de a identifica modele noi și de a releva conexiuni logice între fenomene și acțiuni care, aparent, nu sunt corelate, în scopul generării de soluții eficiente la anumite probleme date. În acest context, creativitatea constituie un element extrem de important pentru analiza informaţiilor, acest domeniu de graniţă între ştiinţe necesitând a merge dincolo de informaţiile existente şi de a crea ipoteze de lucru care trebuie testate pentru a fi validate sau infirmate parţial sau total.

Deși reprezintă un proces dificil de definit, interpretat și cuantificat cu precizie, creativitatea constituie un proces extrem de util atât pentru societatea umană, cât și în interiorul organizațiilor, în scopul dezvoltării continue a entităţii, precum şi obţinerea progresul societăţii per ansamblu.

Din perspectiva analizei informaţiilor, generarea de idei noi are un rol important în ceea ce priveşte necesitatea de a aduce plus-valoare produselor informaţionale prin evidențierea unor legături de cauzalitate între evenimente și fenomene sau prin stabilirea de tipare acţionale (pattern-uri) în comportamentul sau activitățile unor entități, care să permită luarea unor decizii bazate pe fundamente ştiinţifice şi tehnice solide.

Creativitatea reprezintă o componentă importantă pentru procesul analitic și este utilizată, în special, pentru emiterea de ipoteze noi, derivate din premisele disponibile, sau în vederea rezolvării problemei golurilor de informații ce nu pot fi acoperite din motive independente de voința organizației.

Pentru valorificarea acestui instrument la potențialul său maxim, aptitudinea nativă a fiecărei persoane nu este suficientă, motiv pentru care se impune dezvoltarea abilităților creative prin fundamentarea unei culturi generale extinse, învățarea unor discipline noi sau domenii specifice și antrenarea unui mod de gândire analitic.

Abilitățile asociate generării de idei sunt consolidate prin explorarea conceptelor noi, ce exced modul obișnuit de gândire, punerea sub semnul întrebării a premiselor de referință, testarea scenariilor sau ipotezelor emise, în vederea corectării greșelilor identificate în procesul de gândire, utilizarea extensivă a imaginației, precum și sintetizarea şi analiza informațiilor/datelor disponibile pentru a fi transformate în informaţii acţionabile, pe baza cărora se iau decizii la nivel managerial strategic.

Un proces creativ eficient presupune atât asigurarea unui mediu propice, în care să fie eliminate orice interferențe din exterior, cât și aplicarea de diferite metode de stimulare a gândirii sau formarea de grupuri de experți ce au capacitatea de a oferi diferite perspective asupra modului de interpretare sau rezolvare a unei situații.

Deși utilizarea de tehnici de generare a ideilor este utilă în toate etapele procesului analitic și pot fi întrebuințate în mod individual, se evidențiază că aplicarea acestora, încă din faza incipientă a proiectelor, inclusiv în mod colaborativ, conduce la obținerea celor mai bune rezultate în ceea ce privește completitudinea, obiectivitatea și utilitatea produselor informaţionale.

Implicarea mai multor indivizi în procesul de generare a ideilor contribuie la eliminarea unor bariere cognitive, concretizate în interpretarea subiectivă a unor concepte, bazată pe propriile experiențe și cunoștințe, formularea unor concluzii premature fără analizarea tuturor datelor disponibile și ipotezelor, precum și tendința de a supraestima importanța unor premise și continuarea analizei într-o direcție greșită, risipindu-se resurse importante ale organizaţiei.

Un produs analitic bun este acela care aduce o inovație și în care se observă utilizarea imaginației, concomitent cu prezentarea datelor într-o formă concisă, exactă și logică, iar acest rezultat nu poate fi atins decât prin adăugarea la procesul uzual a unor surse de informații noi ori neobișnuite, precum și având în vedere punerea de întrebări noi ori aplicarea de tehnici creative.

În continuare o să fie prezentate anumite tehnici structurate de generare de idei care sprijină procesul analitic şi aplicarea corectă şi eficientă a metodelor analitice. În mod concret, analistul de informaţii trebuie să aducă plus-valoare evaluării realizate prin "infuzia" de idei valoroare şi, în acelaşi timp, care conduc la rezolvarea problemei alocate.

# **2.1 Brainstorming ("asaltul ideilor")**

*Brainstorming-ul* reprezintă una din metodele clasice utilizată în scopul identificării și analizării problemelor, precum și pentru identificarea unor posibile soluții aplicabile în domeniul analizat. În esență, această metodă este utilizată prin organizarea unor întâlniri de lucru între experți din diferite domenii care sprinină procesul de rezolvare a unei probleme comune. *Brainstorming*, în calitate de tehnică specială, a fost definit pentru prima oară de Alex F. Osborn<sup>14</sup>, în anii 1930, și poate fi considerată a fi una dintre metode eficiente de generare de idei.

Etimologic, *"brainstorming"* provine din engleză, din cuvintele *"brain" = creier* şi *"storm" = furtună*, plus desinenţa *"-ing"* specifică limbii engleze, reprezentând traducerea *"furtună în creier"* - efervescenţă, o stare de intensă activitate imaginativă, respectiv un asalt de idei. Metoda constituie, în esență, *"metoda inteligenţei în asalt",* o anumită idee fiind preluată și dezvoltată în cadrul grupului de lucru.

În practica curentă de la nivelul unei organizații, toate discuțiile care au loc între specialiști sau personalul unui departament pot fi considerate o formă de *brainstorming*. Cu toate acestea, nu orice dezbatere pe marginea unei idei poate fi calificată *brainstorming*. Ceea ce face din *brainstorming* o tehnică analitică este setul de reguli care trebuie respectate cu rigurozitate și principiile pe care se bazează metoda respectivă.

Osborn a intuit că ceea ce-i împiedică pe oameni să-și exprime deschis părerile, opiniile sau ideile este teama acestora de a fi judecaţi sau evaluaţi de către alte persoane, temere care rezidă din natura umană care nu dorește să fie criticată. Responsabilitatea asumării luării unei decizii profesionale sau exprimării publice a unui raţionament logic - sau chiar a unei simple idei – este, de cele mai multe ori, inhibată de temerea individului de eşec în fața colectivului în care lucrează, sau mai grav, în fața superiorului. Osborn a încercat să creeze un spaţiu în care oamenii să nu se simtă stingheriţi, nesiguri sau inhibaţi, insuflându-le încrederea că fiecare om este important, iar opiniile sau ideile lor sunt egale ca importanță și valoare. Astfel, regulile stabilite de el au transformat cadrul convenţional și rigid în care se desfăşurau şedinţele până atunci, într-unul mai puţin formal și mult mai plăcut și eficient.

Regulile pe care le-a stabilit Osborne sunt simple: niciodată nu se critică sau se judecă ideile altora; se urmăreşte a se găsi cât mai multe idei, în această etapă cantitatea fiind mai

<sup>14</sup> Alex Faickney Osborn (24.05.1888-13.05.1966), scriitor şi teoretician al creativităţii, autor al mai multor cărţi, printre care: *Your Creative Power* (1948), *Wake Up Your Mind* (1952), *Applied Imagination: Principles and Procedures of Creative Problem Solving* (1953).

importantă decât calitatea; dezvoltarea ideilor celorlalţi; încurajarea ideilor atipice, exagerate, care par la prima vedere imposibile.

### *Derularea unei şedinţe de brainstorming:*

Este recomandat ca grupul să nu depășească 30 membri, deoarece un număr mai mare ar îngreuna înregistrarea corectă a tuturor ideilor exprimate.

Ideal ar fi ca înainte de începerea şedinţei să se susțină de către organizatorul ședinței de brainstorming o scurtă prezentare a participanţilor, o introducere fără legătură cu subiectul ulterior, dar care să destindă atmosfera și să pregătească mental participanţii. Şedinţa trebuie să înceapă numai când toţi participanţii sunt suficient de destinşi și pregătiţi pentru a apela la latura creativă. Coordonatorul trebuie să cunoască foarte precis și clar care este subiectul și scopul întâlnirii.

Toate sugestiile care sunt propuse de participanţi trebuie să fie notate pe o tablă, pe coli mari de hârtie sau pe folie de retroproiector, astfel încât toţi participanţii să poată vizualiza, în orice moment, toate ideile care au fost exprimate.

Sesiunea de *brainstorming* poate trece prin faze de inspiraţie cursivă sau prin faze lente, când parcă inspiraţia a fost cu totul epuizată, fiind nevoie de noi provocări pentru noi sesiuni creative. În aceste momente de "relaxare" este recomandat să se revină la subiectele scrise pe tablă/ hârtie/ retroproiector și să se dezvolte și să se elaboreze ideile existente.

Durata unei sesiuni de *brainstorming* poate varia între 15 și 45 minute, în funcţie de experienţa participanţilor la astfel de întâlniri, dar și de natura problemei dezbătute.

Participarea la *brainstorming* poate avea două roluri distincte, respectiv cel de *coordonator* sau de *participant*:

1. Misiunea *participanţilor* este relativ simplă, aceștia trebuind să se asigure că respectă cele patru reguli fundamentale:

- niciodată să nu emită judecăţi de valoare asupra ideilor exprimate de ceilalți participanți;

- să susţină și să dezvolte ideile sau sugestiile celorlalți participanți;

- să exprime cât mai multe idei sau sugestii valoroase;

- să exprime toate ideile, oricât de atipice, extravagante sau nerealizabile ar părea.

2. Misiunea *coordonatorului* este mult mai complexă:

- soseşte primul și pregăteşte cadrul în așa fel încât acesta să fie relaxant pentru oricare dintre participanţi. Cele patru reguli trebuie scrise și aşezate într-un loc în care să poată fi vizualizate de toți participanții la sesiunea de brainstorming;

- va prezenta scopul sesiunii de *brainstorming*: acela de a colecta cât mai multe idei sau sugestii referitoare la subiectul respectiv;

- participanţii vor fi încurajați să fie deschişi la tot ce e nou, atipic, extravagant sau neobişnuit, latura critică urmând a fi minimizată;

- coordonatorul deschide şedinţa solicitând cât mai multe sugestii referitoare la tema dată. Se notează fiecare sugestie exprimată pe foi care, ulterior, pot fi expuse;

- ulterior se solicită idei radicale care ar putea fi folosite într-un mod atipic, sau care, pur și simplu, au apărut fără nici o legătură aparentă cu subiectul;

- li se aminteşte participanţilor că pot utiliza ideile celorlalţi ca punct de plecare pentru propriile sugestii și că pot dezvolta ideile deja notate;

- dacă fluxul de idei este mai lent, sau chiar stagnează, coordonatorul nu trebuie să-și arate nemulţumirea sau să adopte o atitudine critică. Conversaţiile cu cei din imediata apropiere pot fi utile pentru inițierea altor sesiuni creative. Se poate discuta despre ideile deja expuse. Dacă se impune, se ia o scurtă pauză pentru cristalizarea sau dezvoltarea ideilor emise de participanți;

- ședința se încheie în momentul în care coordonatorul decide că au fost epuizate toate sursele de inspiraţie din acel moment pentru tema dată. Cu toate acestea, participanţii pot fi încurajați să înştiinţeze coordonatorul dacă au o idee cu totul deosebită după terminarea şedinţei, a doua zi sau chiar după mai mult timp.

Sortarea și prelucrarea informaţiilor adunate reprezintă exclusiv sarcina coordonatorului, însă este foarte utilă și o analiză a informaţiilor adunate. Analiza poate fi făcută împreună cu un grup, altul sau acelaşi care a participat la şedinţa de *brainstorming*. Este totuşi de preferat ca grupul să fie diferit pentru a se evita prevalența unor tipare mentale ale participanților.

După ce a fost stabilită o lungă listă de posibile idei, se vor încadra în câteva coloane, cum ar fi:

1. IDEI UTILE - cele care vor avea succes în aplicarea lor în practică și care pot fi implementate imediat;

2. IDEI INTERESANTE - cele care ar fi posibil să funcţioneze sau care ar necesita mai multă analiză pentru a le face funcţionale;

3. IDEI NEFOLOSITOARE – cele care din punct de vedere al costurilor sau timpului investit nu ar fi funcţionabile, sau care pur și simplu nu se pot materializa.

*Utilizarea metodei brainstorming are multiple avantaje*, respectiv:

- obţinerea rapidă şi facilă a noilor idei şi a soluţiilor de natură a rezolva anumite probleme;

- costurile reduse aferente acestei metode;

- se poate aplica în aproape în toate domeniile de activitate;

- încurajează participarea activă şi creează posibilitatea contagiunii și extinderii ideilor;

- dezvoltă creativitate, spontaneitate, încredere în sine prin aplicarea procesului de evaluare amânată;

- dezvoltă abilitatea participanților la sesiune de a lucra în echipă.

*Metoda brainstorming prezintă anumite limite de natură cognitivă și metodologică, respectiv:*

- nu suplineşte complet cercetarea științifică clasică, care presupune un efort cronofag și aprofundat;

- depinde în foarte mare măsură de calităţile moderatorului de a imprima ședinței un caracter dinamic şi de capacitatea acestuia de a direcționa discuţia pentru atingerea obiectivului asumat;

- oferă exclusiv soluţii posibile și potențiale, nu şi modalitățile de concretizare efectivă a acestora;

- pericolul influențării unor experți de către ceilalți participanți la sesiunea de brainstorming;

- în unele situații se pot aborda unele soluții care sunt insuficient fundamentate;

- uneori procesul analitic poate fi prea solicitant pentru unii participanţi, în special cei care participă pentru prima oară la acest demers analitic.

În scopul maximizării rezultatelor se apreciază necesitatea respectării următoarelor condiții:

a. moderatorul dezbaterii este necesar să dispună de capacitatea organizatorică de a crea un cadru extins pentru a permite dezbaterea cât mai liberă a problemelor;

b. discuția trebuie să se axeze pe o problemă care este foarte bine definită și explicitată, pentru a nu se declanșa dezbateri laterale care să influențeze, în mod semnificativ, eficiența sesiunii de brainstorming;

c. organizatorul ia în calcul toate ideile exprimate de participanții la sesiunea de lucru, chiar dacă inițial acestea par inaplicabile sau cu grad redus de concretețe;

d. pe baza ideilor formulate de către participanți, moderatorul încurajează combinarea și asocierea prin consens a ideilor formulate, obținându-se un flux continuu de opinii, până când se adoptă soluția cea mai viabilă din punct de vedere operațional, tehnic și economic.

# **2.2 Brainwriting**

Această metodă provine din eficientizarea şi simplificarea tehnicii brainstorming-ului şi reprezintă o modalitate de lucru bazată pe construcţia elaborată de idei pe baza altor idei, fiind aplicată în domeniul creativităţii (idei în cascadă).

Brainwriting-ul oferă tuturor experților prezenți în cadrul grupului de lucru posibilități egale de a participa și le permite membrilor să gândească fără blocaje de natură cognitivă sau afectivă, fără să apară consensul la adeziunea unei anumite idei, înainte de a lua în considerare toate ideile posibile.

Similar brainstorming-ului, această metodă urmăreşte cantitatea ideilor generate, dar ajută, în mod evident, și la îmbunătăţirea calităţi ideilor, prin simplul procedeu de a pune participanții în postura de a scrie, într-o primă fază, ideile, în mod individual, fără a vorbi, pe o hârtie și apoi de a le împărtăși celorlalți membri ai echipei. Cercetările academice au demonstrat că, în acest fel, se generează cu 40% mai multe idei decât la un brainstorming obişnuit.

Desfășurarea activității de brainwriting:

Procedeul clasic implică formula 6-3-5, care se explică astfel: 6 persoane, 3 idei de persoană, 5 minute:

- similar metodei brainstorming, în etapa preliminară, organizatorul grupului de lucru informează experții cu privire la subiectul ce urmează să fie supus analizei. Acestora li se distribuie câte o coală de hârtie, pe care este scris enunţul subiectului şi se precizează traseul circulării hârtiilor între ei;

- pentru subiectul supus discuției, fiecare dintre cei 6 participanți notează pe fișă 3 soluții, într-un timp maxim de 5 minute. Acestea trebuie să fie în forma brută, nu editate sau detaliate pentru identificarea unei forme perfecte. În această etapă nu sunt permise discuțiile între participanți;

- fișele migrează apoi de la stânga la dreapta, până ajung la posesorul inițial;

- cel care a primit foaia colegului din stânga citește soluțiile deja notate și încearcă să le dezvolte, în mod creativ, prin formulări noi, adaptându-le, îmbunătățindu-le și reconstruindu-le continuu;

- după ce toate rundele s-au finalizat, moderatorul strânge foile și scrie toate ideile pe flipchart astfel încât toți să le poată vedea, după care începe dezbaterea acestora.

Avantajele utilizării metodei brainwriting:

- anulează nivele ierarhice din cadrul grupului;

- dezvoltă gândirea critică și capacitatea de argumentare;

- realizându-se în scris, participanții se simt mai confortabil decât să vorbească în fața grupului;

- pentru că nu există discuții în jurul unei idei inițiale, participanții nu sunt deloc influențați, putând genera orice idei doresc;

- reducerea timpului de aplicare, în comparație cu brainstorming-ul, concomitent cu creşterea eficienţei metodei;

- generează cu până la 40% mai multe idei decât brainstorming-ul clasic;

- oferă posibilitatea de a lucra pe baza unor idei existente, generându-se astfel un mod de lucru mai concentrat, dar și mai creativ.

Limite:

- apariția unor fenomene de alterare negativă a ideilor, precum și a unui blocaj creativ;

- se neglijează tratarea diferențiată a participanților, având în vedere faptul că unii au nevoie de mai mult de 5 minute pentru a găsi soluții creative și valoroase.

# **2.3 Brainstorming structurat**

Este una dintre cele mai utilizate tehnici în domeniul analizei informațiilor și constituie o activitate ce se desfăşoară în grup şi urmează reguli și proceduri stricte ce au ca scop identificarea încă din faza inițială a următoarelor repere principale:

- lista cu indicatori relevanți pentru subiectul analizat;

- forțele motrice care conduc la producerea unui fenomen sau a unei activităţi;

- ipotezele acţionale relevante;

- principalii actori care sunt implicați într-o activitate;

- dovezi și probe relevante pentru analiza respectivă;

- posibilele surse de informații care sunt utilizate la nivelul analizei;

- potențiale soluții la problemele identificate;

- scenarii cu privire la modalitatea de desfășurare a evenimentelor etc.

Pentru instituțiile din cadrul Sistemului Naţional de Securitate, metoda constituie un instrument foarte util pentru identificarea de ipoteze concurente sau alternative în derularea investigațiilor de specialitate, în scopul creării de scenarii multiple cu privire la modul potenţial de dezvoltare a unor evenimente sau evidențierea tuturor factorilor care pot influența un anumit comportament ori o activitate.

Această metodă se concentrează pe o situație sau problemă foarte bine definită și are rolul de a extinde sfera de cunoaștere a analistului de informații, prin generarea de idei novatoare, perspective acţionale şi puncte de vedere divergente care pot da înțelesuri noi setului de informaţii şi date care sunt analizate.

"*Tehnica se desfășoară sistematizat, fiind necesară participarea unui coordonator al grupului de analişti care are rolul de a asigura respectarea regulilor, concentrarea discuției asupra subiectului principal, fluiditatea procesului prin adresarea de întrebări, precum și notarea principalelor concluzii și a rezultatului final obținut în urma exercițiului.*" 15

Numărul de participanți la exercițiu ar trebui să se situeze în intervalul 5-12 persoane, fiind recomandată împărțirea pe grupuri de 5-7 analiști, în cazul în care în proiect sunt angrenate mai mult de 12 persoane.

Au fost identificate următoarele reguli care trebuie să fie respectate pentru ca această tehnică să fie eficientă, respectiv:

- scopul final și tematica abordată sunt determinate cu claritate și vor fi anunțate înaintea derulării exercițiului, în vederea pregătirii unor idei preliminare, care vor fi centralizate de către coordonator;

- nicio idee nu va fi abordată de o manieră critică, indiferent cât de imposibilă ar părea în contextul dat, iar participanții vor încerca identificarea de scenarii multiple posibile în care ideea poate fi integrată sau aplicată conceptului care este analizat;

- fiecare participant va avea posibilitatea exprimării unui punct de vedere, iar acesta nu se va suprapune discuțiilor sau opiniei altor persoane;

- alocarea timpului pentru derularea exercițiului se determină în funcție de tema abordată și de eterogenitatea grupului de analişti, astfel încât să fie posibilă atingerea rezultatului dorit (ideile creative sunt, de obicei, generate după ce grupul a epuizat discuțiile convenționale şi clasice asupra unui subiect supus procesului analitic);

- pentru asigurarea participării active a tuturor persoanelor angrenate în utilizarea acestei metode, se vor utiliza, în mod oportun, sesiuni scurte de brainstorming în scris, respectiv încetarea dezbaterilor pentru 5-10 minute și redactarea principalor idei asupra subiectului pe post-it-uri, de către fiecare participant;

<sup>15</sup> Heuer, R.J., [Pherson,](https://www.google.ro/search?client=safari&rls=en&tbm=bks&q=inauthor:%22Randolph+H.+Pherson%22&sa=X&ved=0CD4Q9AgwA2oVChMI6cqk1JXEyAIVY3VyCh3NTQZ3) R.H., "*Structured Analytic Techniques for Intelligence Analysis*", 2011.

- în derularea exercițiului este considerată oportună includerea unei persoane cu expertiză în afara domeniului supus analizei și, preferabil, cu o perspectivă diferită asupra subiectului, în vederea stimulării gândirii divergente;

- notarea tuturor etapelor și concluziilor la care s-a ajuns pe parcursul exercițiului, precum și întocmirea unui scurt rezumat al rezultatului atins, la care se va anexa și o listă cu principalele beneficii obținute, așa cum sunt descrise de fiecare participant.

Procesul cuprinde un număr de 12 pași, împărțiți în două etape, respectiv faza gândirii divergente (creativă), în care sunt prezentate toate ideile asociate temei discutate și faza gândirii convergente (analitică), ce vizează evaluarea, concentrarea şi consolidarea ideilor generate anterior.

Această divizare în cele două etape principale menţionate anterior are rolulul de a îndepărta, inițial, impulsul natural de a evalua, aprecia sau filtra o anumită idee prin intermediul unui proces logic prestabilit, care are în vedere experiențe, cunoștințe, interpretări subiective sau prejudecăți de natură cognitivă.

Este util de menţionat faptul că ideile novatoare sunt, în general, neconvenționale și constituie, în cele mai multe cazuri, rezultatul generării de noi scenarii, descompunerii unei informații în părțile ei componente, detașării de propria perspectivă și a adresării de întrebări asupra tuturor factorilor ce pot avea o influență asupra situației date.

Derularea exercițiului:

1. *Logistic* - se vor distribui instrumentele de natură logistică (post-it-uri, pixuri, markere etc.), iar coordonatorul va menţiona grupului de analişti regulile generale ce vor fi respectate pe parcursul desfăşurării exercițiului;

2. *Stabilirea obiectivului exerciţiului analitic* - se va preciza în mod clar şi coerent întrebarea care va face obiectul exercițiului și se va nota pe un flip chart sau pe o tablă, care poate fi vizualizată pe tot parcursul desfăşurării tehnicii analitice de către toți participanții. Întrebarea se formulează de o manieră deschisă care permite identificarea unei game largi de răspunsuri (ex.: Care sunt toți factorii care pot explica un comportament/eveniment?);

3. *Pregătirea răspunsurilor* - participanții vor scrie răspunsurile la întrebare pe post-ituri într-un mod concis şi explicit și le vor preda coordonatorului cu scopul de a fi citite cu voce tare;

4. *Editarea răspunsurilor* - coordonatorul va posta pe o tablă toate răspunsurile colectate de la participanți și va încuraja grupul de analişti să aducă completări și posibile interpretări pentru fiecare răspuns, recomandând ca participanţii să se abţină în a formula critici;

5. *Finalizarea etapei divergente* - după epuizarea subiectelor de discuție și completările aduse la ideile expuse anterior, coordonatorul va dispune încheierea etapei de gândire divergentă și va desemna o persoană, mai multe sau întregul grupul să aranjeze ideile afișate pe flipchart sau tablă în funcție de anumite categorii (se va evita gruparea acestor categorii pe criterii generale/obișnuite, spre exemplu economic sau politic). Este important ca membrii grupului de analişti să nu discute între ei pe parcursul acestei etape, iar în cazul în care se consideră că o idee poate face parte din mai multe categorii, se va realiza o copie și se va include în fiecare dintre aceste categorii;

6. *Rolul persoanelor care nu au fost implicate în activitatea menţionată la punctul 5* – acestora li se va solicita să analizeze răspunsurile/ideile care par a nu avea o legătură directă cu subiectul, în vederea identificării unei modalități concrete de corelare a acestora cu subiectul principal;

7. *Discuţii în cadrul grupului de analişti* - ulterior grupării post-it-urilor, participanții vor discuta între ei, în vederea stabilirii de comun acord a denumirilor potrivite pentru principalele categorii identificate;

8. *Analiza ideilor atipice* - o atenție importantă se va acorda și ideilor care nu par a avea legătură cu tema discutată și analizei realizate deoarece, de multe ori, astfel de concepte pot ascunde semnificații utile atingerii obiectivului declarat al exercițiului;

9. *Acordarea punctajului* - pentru a evidenția răspunsurile relevante, fiecărui participant i se va acorda 10 voturi, pe care va trebui să le împartă, în funcție de propria apreciere, între categoriile sau ideile expuse pe flipchart sau tablă (ex.: un singur participant poate acorda 10 voturi unui singure categorii/idei ori le poate împărți între mai multe idei/categorii);

10. *Analiza rezultatelor exercițiului* - în scopul identificării eventualelor neajunsuri și stabilirii punctelor critice unde este necesar să se continue procesul de brainstorming. În acest context, este deosebit de important să se reliefeze beneficiul obținut în urma aplicării acestei metode analitice (se va pune accentul pe sublinierea a ceea ce este vizibil în prezent, în comparație cu situația anterioară, puncte de noutate care nu erau luate în calcul înainte de începerea exercițiului);

11. *Redactarea priorităților și a planului de lucru* – acestea vor include etapele ce vor fi urmate în continuarea demersului analitic.

Este important de reliefat faptul că această tehnică analitică poate fi utilizată și în combinație cu alte mijloace sau metode care stimulează creativitatea, în vederea obținerii unei concluzii comprehensive pe baza căreia se poate continua procesul analitic, având în vedere informaţiile şi datele disponibile sau se poate dispune întoarcerea la etapa colectării datelor şi informaţiilor relevante pentru subiectul analizat.

Totodată, în funcție de context, tehnica analitică poate fi utilizată cu modificări ale unor etape sau chiar a formatului în care se poartă discuțiile, astfel încât să se potrivească cât mai bine situației de fapt.

În cazul în care se consideră oportună cooptarea unor experți sau specialişti din alte domenii sau dacă participanții la exercițiu nu se află în aceeași locație, brainstormingul structurat poate lua forma unui brainstorming virtual, care se va derula în mod sincron sau nu, prin intermediul reţelei Internet.

# **2.4 Tehnica Grupului Nominal (TGN)**

Cu ocazia desfăşurării tehnicilor analitice sus-menţionate au fost relevaţi anumiți factori negativi care pot influența, în mod substanţial, eficienţa aplicării tehnicii brainstormingului sau care pot contribui la diminuarea eficacităţii lucrului în echipă, respectiv participarea unor persoane care au tendinţa să acapareze discuțiile și să nu dea posibilitatea celorlalți participanți să-și exprime propriile opinii şi perspective asupra subiectului (cazuri similare se pot înregistra și când la exercițiu participă persoane cu funcții de conducere, de obicei autoritare, sau care dețin o formă de persuasiune asupra celorlalți membri ai grupului).

În aceste situații se poate recurge la **Tehnica Grupului Nominal (TGN)**, care este asemănătoare cu brainstormingul structurat, cu excepția modului în care se abordează ideile, acestea fiind prezentate în mod organizat, astfel încât fiecare persoană să dispună de timp suficient alocat pentru prezentarea punctelor de vedere proprii.

Principalul avantaj al metodei analitice îl constituie gradul ridicat de structurare, având în vedere importanţa acesteia în contextul în care este necesar să se depună eforturi suplimentare.

Modalitatea practică de desfășurare a exercițiului constă în următoarele etape:

1.Similar cu brainstormingul structurat, TGN debutează cu alegerea, de către coordonator, a întrebării principale (ex. Care sunt factorii care influențează …?; Ce riscuri sunt asociate …?; Care sunt circumstanțele care pot determina producerea unui eveniment?) și explicării regulilor, precum și a scopului utilizării metodei;

2.Fiecare participant va avea între 5 și 10 minute pentru a-și redacta perspectiva proprie asupra subiectului analizat și răspunsurile la întrebare într-un mod concret şi sintetic;

3.După cele 10 minute alocate pentru faza creativă, se va stabili ordinea în care participanții își vor prezenta ideile notate. Coordonatorul va nota o scurtă descriere a fiecărei idei/răspuns/punct de vedere așa cum se deduce din prezentarea făcută de fiecare membru al grupului. Cordonatorul poate avea un rol activ și poate pune întrebări suplimentare pentru clarificarea punctelor de vedere exprimate sau poate emite propriile opinii. Este deosebit de importantă evitarea criticilor sau discuțiilor în contradictoriu;

4.După ce au fost exprimate toate punctele de vedere, coordonatorul inițiază o discuție de grup prin care se urmărește înțelegerea tuturor ideilor exact așa cum au intenționat emitenții acestora. Coordonatorul pune în discuție fiecare idee în parte și solicită participanților să clarifice sensul acesteia, context în care se permit și completări ori combinarea mai multor idei pentru a forma concepte complexe.

Nici în această etapă nu se admite formularea de critici, dar se pot modifica unele idei cu accordul autorului acestora;

5.Partea finală a exercițiului, în care se realizează votarea celor mai bune idei, se va derula similar cu cea utilizată de brainstormingul structurat, cu precizarea că acordarea votului se va exercita în mod secret. Alternativ, fiecare participant poate scrie pe un post-it, în ordinea pe care o apreciază ca fiind oportună, primele 5 cele mai importante și utile idei, iar coordonatorul va centraliza contribuția fiecăruia și va calcula scorul.

# **2.5 Metoda Delphi**

Această metodă poate reprezenta o posibilă soluţie pentru rezolvarea deficiențelor identificate la metoda brainstorming și constă în consultarea unui grup de experți relevanţi temei utilizate cu ajutorul unor chestionare, fără ca experții să se cunoască între ei.

Metoda Deplhi presupune trei faze principale, respectiv:

### **A – Pregătirea lucrării**

 stabilirea cu exactitate și fără echivoc a tematicii care face obiectului studiului previzional;

 întocmirea cu rigurozitate ştiinţifică a unui chestionar comprehensiv care conţine inclusiv instrucțiuni detaliate de completare, pe baza acestuia realizându-se procesul de consultare a experților;

 constituirea grupului de experți, în funcţie de specificul temei alese a fi analizate și evaluate;

 informarea şi informarea continuă a experților cu privire la obiectul analizei și a modului de desfășurare a activității.

### **B – Consultarea experților**

 transmiterea chestionarelor către experți, inclusiv prin utilizarea mijloacelor moderne de comunicaţie (ex. e-mail, rețele de socializare), solicitându-se răspunsuri pe baza principiului întrebării închise (la fiecare întrebare sunt anexate toate răspunsurile posibile, însă fiecare expert urmează a alege exclusiv o singură opțiune);

 colectarea chestionarelor, centralizarea răspunsurilor şi analiza acestora pe baza anumitor repere structurale care sunt stabilite exclusiv de coordonatorul grupului;

 informarea experților cu privire la rezultatele obținute și transmiterea către aceștia a noului chestionar la care se anexează informații suplimentare, precum și cerința privind analiza oportunităţii menținerii răspunsurilor formulate inițial. Pentru a sprijini procesul de consultare, organizatorul le poate transmite și un chestionar-interviu prin care li se solicită să motiveze, în mod autocritic, cauzele care le determină opțiunea;

 se colectează din nou chestionarele și se regrupează şi analizează răspunsurile oferite de experţi.

Aceste operații se pot repetă până în momentul în care soluția se apreciază că nu mai poate fi optimizată soluția identificată. Alegerea acestui moment se realizează de către coordonatorul grupului de experți, care are responsabilitatea totală privind calitatea procesului analitic și a rezultatelor obținute.

### **C – Exploatarea rezultatelor echipei de experți**

Conducătorul exerciţiului interpretează şi analizează, în mod obiectiv și profesionist, rezultatele obținute și, în anumite situații, singur sau în cooperare cu un grup de analişti selectați exclusiv pe criterii profesionale, poate propune unele corecții concrete şi comprehensive soluției obținute prin acest procedeu analitic.

Metoda Delphi este utilizată pe scară largă, constituind un exemplu de bune practici în domeniul managementului analizei informațiilor. Prin utilizarea corectă a acestei metode analitice se obțin rezultate deosebite, având în vedere faptul că se utilizează expertiză din mai multe domenii, iar rezultatul procesului analitic este de cele mai multe ori profesionist realizat.

# **2.6 Metoda gândirii ''outside–in''<sup>16</sup>**

Majoritatea analiștilor de informații lucrează cu concepte uzuale, aplică mecanic aproximativ aceeași rutină în procesul analitic și au tendința de a lua în considerare dovezile sau factorii cei mai vizibili și care sunt asociați unei anumite probleme, aplicând, ulterior, rezultatele obținute la realitățile exogene. Astfel, gândirea analitică obișnuită este orientată

<sup>16</sup> "*A Tradecraft Primer: Structured Analytic Techniques for Improving Intelligence Analysis"*, întocmită de Guvernul SUA, martie 2009.

dinspre interior – ceea ce pot controla – către exterior – aspecte care nu pot fi controlate. În schimb, tipul de gândire dinspre exterior spre interior reprezintă modalitatea practică prin care se conștientizează faptul că factorii externi pot afecta, în mod considerabil, situația analizată, domenii în întregime, sau chiar procesul standard analitic.

Această tehnică încurajează specialiștii să se disocieze pentru o anumită perioadă de timp de sarcinile analitice curente și să plaseze tematica analizată într-un cadru conceptual și contextual mai larg. Plasând problema într-un alt mediu sau la un alt nivel decât cel abordat în mod uzual, le permite analiștilor de informații să descopere situații noi, să valorifice o dinamică a situaţiei operative importantă, neidentificată anterior, sau o ipoteză concurentă sau alternativă.

Metoda este folosită în mod frecvent pentru a identifica factorii externi care pot influența un anumit concept. Metora analitică este utilizată în mod optim pentru un grup de analiști care lucrează cu probleme complexe, de nivel strategic. Gândirea outside–in poate reduce riscul de a desconsidera sau omite variabile importante care pot apărea în debutul procesului analitic.

Procesul de gândire începe de la dezvoltarea unei descrieri generice a problemei sau fenomenului studiat. Ulterior, analistul parcurge următoarele etape:

- identifică toți factorii importanți care pot avea impact asupra problemei (ex.: factori economici, sociali, tehnologici, politici, organizaţionali sau de mediu), cu accent pe cei asupra cărora se poate interveni într-o mai mică măsură (ex.: globalizarea economiei, dezvoltarea fără precedent a reţelei Internet, economia globală);

- stabilește, în mod comprehensiv, factorii asupra cărora un actor implicat sau un decident politic pot să intervină;

- analizează modul în care acești factori pot afecta problema analizată;

- stabilește dacă acești factori au un impact asupra problemei, bazându-se pe datele şi informaţiile disponibile.

Metoda trebuie să genereze idei care să se raporteze la o gamă mai largă de factori, forțe sau tendințe care pot avea un efect indirect asupra problemei analizate.

# **2.7 Tehnica SCAMPER**

Tehnica SCAMPER reprezintă o tehnică analitică care se bazează pe o serie de întrebări ale căror răspunsuri sunt destinată să aducă idei noi în soluționarea unei situații, transformând astfel problema într-o oportunitate pentru rezolvarea unor anumite probleme. Această tehnică stimulează procesul de identificare a unor noi soluții sau idei novatoare prin faptul că îl ajută pe analist să găsească răspunsuri la întrebări pe care, în mod normal, nu și lear fi pus. Întrebările aduc, de cele mai multe ori, o perspectivă nouă asupra problemei și încurajează abordarea unui subiect din mai multe perspective, iar soluţia identificată este abordată comprehensiv şi complet prin aplicarea unor concepte novatoare.

SCAMPER este un acronim care vine de la întrebările referitoare la:

- **S**ubstituire - se referă la crearea unui context nou, prin înlocuirea variabilelor principale astfel încât să se poată imagina ce s-ar întâmpla cu date diferite ale problemei: *Cu ce pot înlocui o parte din proces sau din problemă pentru a ajunge la o îmbunătățire? Ce se întâmplă dacă înlocuiesc această variabilă cu o alta? Cum pot să înlocuiesc variabila de timp, spațiu sau resursa umană?*

- **C**ombinare – se referă la îmbinarea logică şi armonioasă a două sau mai multe părți ale problemei/oportunități, cu scopul de a ajunge la situație sau final diferit ori pentru a determina unitatea variabilelor: *Ce caracteristici, procese sau componente se pot combina? Unde poate fi creată sinergia?*

- **A**daptare **-** se referă la identificarea acelor părți din problemă care pot fi adaptate corect pentru a determina o schimbare a finalului sau chiar o schimbare în esența procesului: *Ce parte a procesului pot schimba? Ce poate fi pus în loc? Ce se întâmplă dacă sunt schimbate caracteristicile unei părți?*

- **M**odificare - se referă la schimbarea unei părți sau a întregii situații într-o manieră total diferită, pentru a găsi noi moduri de acțiune: *Ce se întâmplă dacă schimb total un element sau o perspectivă? Ce impact are o astfel de modificare asupra întregului proces?*

- **P**unere în alt context - se referă la transpunerea unei soluții găsite într-un alt context, pentru a identifica dacă soluții similare se potrivesc la probleme diferite: *Cine și pentru ce ar mai putea folosi această soluție?*

- **E**liminare - se referă la imaginarea unei situații în care o mare parte a problemei este eliminată și la consecințele produse de această eliminăre. În acest context, se pot identifica modalități alternative de a găsi rezolvare la o situație: *Ce se întâmplă dacă elimin o componentă din proces sau întreaga problemă? Cum altcumva aș putea să ajung la o soluție în absența modului obișnuit de lucru?*

- **R**earanjare **/ R**ăsturnare - se referă la imaginarea contextului în care o parte a problemei sau a procesului este făcut în ordine inversă. Poate fi utilizată pentru a avea perspective diverse asupra situației și a găsi idei total neașteptate: *Ce se întâmplă daca fac totul în sens invers?*

În esență, fiecare literă din SCAMPER trebuie să fie urmată de o serie de întrebări menite să ducă la construirea de noi idei. Întrebările pot fi schimbate și reinterpretate pentru a găsi cât mai multe și mai diverse soluții. De asemenea, nu toate întrebările se potrivesc în fiecare scenariu, însă principiul care stă la baza construcției lor ar trebui să stimuleze creativitatea.

# **2.8 Metoda gândirii laterale ("***lateral thinking")*

Metoda gândirii laterale (marginale, colaterale) este utilizată, în mod extensiv, cu scopul de a ajunge la noi modele de gândire (*pattern of thought*) și face parte din categoria tehnicilor și metodelor creative care implică emiterea de ipoteze care, inițial, nu par plauzibile. Gândirea laterală poate fi aplicată într-un grup de lucru, dar are beneficii vizibile și în cazul unei abordări individuale.

De regulă, aplicarea acestei metode se face în patru etape:

- **prima etapă** constă în identificarea/selectarea ideilor și conceptelor dominante/principale, care influențează, în mod decisiv, percepția asupra unei anumite probleme, evenimente etc.;

- **în cea de-a doua etapă** se încurajează identificarea unor noi moduri de abordare/gândire a problemei date, eventual din perspective diferite și neconvenționale, care să ofere cea mai bună abordare analitică posibilă;

- **cea de-a treia etapă** accentuează importanța relaxării modelului logic utilizat în mod obișnuit (pas cu pas) în favoarea utilizării extensive a imaginației și creativității analistului;

- în cadrul **ultimei etape** se realizează generarea efectivă de rezolvări atipice și cu un grad ridicat de inovație pentru situația analizată și evaluată.

În acest context, se creează noi modele care vin să provoace ordinea normală a lucrurilor și situația în care o problemă este privită identic de toate persoanele implicate, iar aceste modele reprezintă baza pentru identificarea de noi idei la care, de regulă, nu se poate ajunge prin metodele analitice clasice.

Metoda are în centrul atenției analistului punerea sub semnul întrebării a tuturor aspectelor asociate unui concept și, în mod special, a celor de bază sau referință, care sunt acceptate, în general, ca fiind adevărate fără echivoc.

# **2.9 Mind-mapping**

Tehnica analitică mind-mapping se bazează, în principal, pe reprezentarea grafică a conceptelor, fenomenelor, evenimentelor care sunt analizate, astfel încât generarea de noi idei să fie încurajată prin intermediul stimulilor vizuali. Această metodă analitică oferă posibilitatea de a formula noi concepte pornind de la un concept de bază sau o simplă idee privind un anumit domeniu.

O diagramă tip mind-mapping este utilizată pentru a organiza vizual informația, întrun mod structurat, ce are în centru un concept dat, de obicei subiectul analizei, pe un fundal neutru, de care se leagă alte reprezentări ale unor idei, cuvinte sau părți din cuvinte.

Ideile cele mai importante sunt conectate, în mod direct, de problema centrală, urmând ca, în funcție de conexiunile logice realizate, să fie adăugate, în mod treptat, alte soluții sau factori derivați ce pot influența, în mod decisiv, diferite aspecte ale problemei.

Reprezentarea poate fi foarte complexă și realizată într-un grup de lucru, accentuându-se utilizarea cât mai multor modalități de a exprima un mesaj (culori, forme, desene etc.), dar nu se exclude posibilitatea utilizării acesteia pe cont propriu sau în cadrul unui briefing ori prezentări.

# **2.10 Cutia morfologică**

Metoda cutiei morfologice reprezintă o metodă bazată pe descompunerea unei probleme complexe în componente esențiale, analiza acestora și reasamblarea lor pe baza unor criterii determinante. În fapt, metoda cutia morfologică respectă etapele analizei informaţiilor, respectiv "spargerea" informaţiilor în reperele esenţiale, analiza acestora şi recompunerea acestora într-o formă logică şi acţionabilă.

Această metodă a fost elaborată, în anul 1942, de către *Fritz Zwicky* din Statele Unite ale Americii și constă în identificarea a cât mai multe combinații între elementele unei probleme puse în discuție sau, altfel spus, prin această metodă se urmărește identificarea tuturor soluțiilor posibile de rezolvare a unor probleme.

√ *Principiul* metodei constă în descrierea analitică, critică și sistematică a tuturor soluțiilor problemei, după care dintre acestea să se aleagă cea mai eficientă din punct de vedere al rezultatelor ce vor fi obţinute în urma punerii în aplicare a acesteia.

Problema de ansamblu (produsul) se descompune în elemente sale esenţiale, pe cât posibil independente, cu care se completează o primă coloană a unui tabel relaţional şi condiţional. În continuare fiecare element parțial se consideră o problemă de sine stătătoare pentru care se caută cât mai multe soluții posibile de rezolvare, chiar și unele fanteziste sau foarte puţin realizabile. Soluțiile parțiale sunt trecute pe liniile corespunzătoare, obținându-se astfel o matrice (cutie) completă şi completă care să permită rezolvarea problemei care a fost supusă analizei.

√ Descrierea conduce la crearea așa numitului tabel *ZWICHY.*

Soluțiile obținute pot fi posibile, contradictorii, precum și imposibile, după cum se apreciază în funcție de anumiți parametrii, precum natura problemei și relațiile interne dintre parametrii analizați. Orice combinație pe verticală care atrage cel puțin o soluție parțială poate genera un nou produs analitic de valoare.

În cutia morfologică pot exista următoarele tipuri de combinații:

- informaţii neinteresante sau care sunt caracterizate prin banalitate (care există în orice situaţie);
- informaţii neutilizabile, generate de lipsa afinităților şi corelaţiilor logice şi analogice care există între elementele parțiale supuse procesului analitic;
- informaţii raționale (asemănătoare cu cele existente, dar mult mai pertinente);
- informaţii noi, cu un mare grad de viabilitate.

### *Tabelul nr. 1 – Exemplu de planificarea unui Brainstorming*

# **2.11 Jocul de rol**

Anticiparea amenințărilor și riscurilor, precum și identificarea soluțiilor optime de prevenire și contracarare a acestora impun analiștilor aplicarea unor metode mai mult sau mai puțin complexe de investigare analitică.

Astfel, jocul de rol se definește ca fiind aceea metodă/tehnică analitică în care participanții își asumă un personaj al cărui caracter este marcat de unele caracteristici generale, precum și de datele si informațiile referitoare strict la subiectul vizat.

De asemenea, un joc de rol poate fi o sesiune de formare în care facilitatorul, poate ajutat de unul sau doi asistenți, stabilește un scenariu în care participanților le sunt atribuite diferite roluri și în care aceste roluri se regasesc în situațiile care vor fi întâlnite de participanți în activitatea curentă.

Concret, jocul de rol începe de la o situație actuală, cu posibilitatea dezvoltării unor noi sau ipotetice situații la care jucătorii trebuie să reacționeze. Analiștii își asumă rolurile persoanelor vizate de analiză și interpretează reacțiile acestora la provocările din mediu.

Avantaje:

 chiar și într-o variantă simplă, această metodă analitică va stimula gândirea creativă și sistematică cu privire la abordarea unei situații complexe;

 jocul de rol prezintă avantajul reunirii analiștilor care, deși lucrează pe o problematică comună, au puține șanse de a se întâlni și discuta despre perspectivele privind problematica abordată;

poate identifica acțiuni viitoare și modele acționale la acestea.

# **2.12 Metode analitice structurate**

### *Metode de previzionare a rezultatelor*

Metoda previzională reprezintă un mod de cercetare și cunoaștere a realității pentru a putea anticipa o acțiune ce se poate produce în viitor pe baza unor criterii optimale de raționalitate.

Tehnicile analitice de tip cantitativ utilizate în lucrările previzionale se prezintă sub formă de funcții, relații de definiție, relații de echilibru, trenduri, tehnici de estimare etc.

Ansamblul metodelor și tehnicilor utilizate în scop prospectiv și anticipativ, integrate într-o concepție generală unitară, constituie baza pentru metodologia previzională.

Satisfacerea exigențelor managementului științific impun metodologiei previzionale respectarea următoarelor cerințe:

a. cunoașterea temeinică a realității;

b. folosirea unei game largi de metode;

c. utilizarea în cât mai mare măsură a metodelor și tehnicilor economicomatematice;

d. adaptarea continuă a metodologiei previzionale cerințelor managementului și mecanismului pieței;

e. îmbinarea tratării cantitative a proceselor economice cu judecăți de valoare de ordin calitativ.

### **Metode de prognoză**

Structura unui model de prognoză privind rezultatele este concepută în scopul de a anticipa rezultatul cel mai probabil, precum și potențialul de schimbare semnificativă.

Dintre metodele de prognoză cu aplicabilitate în domeniul analizei strategice, evidențiem:

- **metoda analizei și sintezei**

 analiza constă în descompunerea unui fenomen sau proces în elementele sale constitutive, în scopul studierii aprofundate a acestora.

> Analiza are o latură cantitativă, de reprezentare a dimensiunilor și structurilor, precum și de comensurare, în măsura posibilităților, a unor modificări de ordin calitativ, precum și o latură calitativă, menită să evidențieze cerințele și manifestările concrete ale legităților dezvoltării.

 sinteza constă în recompunerea întregului din elementele analizate, obținându-se expresii cantitative agregate și generalizarea aspectelor particulare ale realității, în urma procesului de cunoaștere de la simplu la complex.

## - **metoda scenariilor**

 constă în construirea unor structuri și evoluții viitoare prin reprezentarea succesiunii probabile a evenimentelor, avansând treptat, din prezent spre viitor. Aceste secvențe logice, de evenimente în devenire, sunt concepute sub formă de variante posibile.

- **metoda comparațiilor internaționale -** folosirea comparațiilor internaționale ca metodă de previziune constă în:

a. alegerea unui fenomen sau proces ce a avut loc într-o altă țară și a cărei evoluție anterioară se consideră a fi probabilă în viitor în țara care face obiectul previziunii;

b. studierea prognozelor, programelor și planurilor elaborate în alte țări în domenii care interesează propria evoluție și descifrarea tendinței cu gradul cel mai înalt de probabilitate pentru țara care face obiectul previziunii.

Pentru ca rezultatele să fie plauzibile, este necesar să se acorde atenție alegerii zonei de referință, astfel încât să existe condiții comparabile cu cele din țara care face obiectul previziunii.

Totodată, soluția adoptată nu reprezintă doar rezultatul acestei analogii, ci se întemeiază și pe elemente normative, corespunzătoare realităților din țara pentru care se elaborează previziunea.

- **metode intuitive -** constau, în esență, în consultarea unor grupuri de experți, în vederea rezolvării unor probleme pentru care nu există metode standard corespunzătoare.

# **CAPITOLUL 3 – METODE ANALITICE PROSPECTIVE**

# **3.1 Analiza ipotezelor concurente**

**"***Analiza Ipotezelor Concurente ("analysis of competing hypotheses" – ACH) reprezintă o tehnică analitică structurată care presupune:*

 *identificarea de ipoteze multiple, care se exclud reciproc, asociate unei probleme complexe, ce necesită explicaţii alternative;*

 *evaluarea consistenţei/inconsistenţei dovezilor disponibile cu fiecare ipoteză în parte;*

 *selectarea celei mai plauzibile ipoteze, ca fiind cea infirmată de cele mai puţine dovezi şi, totodată, susţinută de alte dovezi.*" 17

Această tehnică analitică de natură prospectivă a fost dezvoltată pentru prima oară cu foarte mare succes pe piața de intelligence de Richards J. HEUER Jr., la jumătatea anilor '80, constituind suportul cursului de pregătire derulat sub egida prestigioasei Agenţii Centrale de Informaţii a SUA (CIA) în special în domeniul analizei decepţiei, fiind subsecvent predată şi diseminată, în mod ştiinţific și pragmatic, în mai multe şcoli aparținând comunităţii de informaţii americane. Ulterior, autorul a acordat suportul de specialitate și tehnic Centrului de Cercetare Palo Alto pentru dezvoltarea unui software specializat<sup>18</sup> care să faciliteze și să permită implementarea şi extinderea capabilităţilor acestei metode analitice de vârf, acesta fiind utilizat, începând cu anul 2006, în cadrul FBI, CIA şi altor instituţii de aplicare a legii din Statele Unite ale Americii. O variantă îmbunătăţită a acestei aplicaţii software se află, în prezent, în dezvoltare la nivelul CIA şi urmăreşte crearea unei platforme de lucru tip *web based* care să stimuleze și să faciliteze colaborarea eficientă între analişti, atât la nivel intrainstituțional, cât mai ales la nivel inter-instituţional, reușindu-se abordarea comprehensivă a subiectului supus procesului analitic.

<sup>17</sup> Ivan, L., "*Analiza Ipotezelor Concurente – instrument modern specific analizei prospective*", publicat în Buletinul de Informare şi Documentare nr. 5/2017 al Ministerului Afacerilor Interne, p. 37.

<sup>18</sup> Ultima versiune a software-ului ACH 2.0.5. poate fi descărcată gratuit de pe website-ul www2.parc.com/istl/projects/ach/ach.html.

Abordarea cooperativă a acestei metode reprezintă principalul avantaj al metodei analitice, în sensul implicării simultane a specialiștilor din cadrul mai multor instituții și posibilitatea realizării unui produs informațional multisursă și multiexpertiză.

Conceptul de multiexpertiză este foarte important pentru că oferă produsului informațional abordarea din mai multe puncte de vedere, fapt ce conferă valoare suplimentară acestuia. Acest concept reprezintă o noutate la nivel conceptual, deoarece aduce plus valoare produsului informațional, fiind diferit de conceptul multisursă în care informațiile provin din mai multe surse, însă nu întotdeauna se bazează pe multidisciplinaritate, în sensul furnizării de experiență multiplă.

ACH reprezintă una dintre cele mai utilizate și valoroase tehnici analitice structurate (din categoria "*thinking tools*"*)* existente la nivelul comunităţilor de informaţii, care permite sistematizarea în mod extensiv a modului de gândire analitică cu privire la problemele complexe supuse procesului analitic. Totodată prin folosirea acestei metode analitice structurate se atenuează, în mod considerabil, efectul limitărilor de natură cognitivă și analitică care este inerent naturii umane, precum și capacitatea limitată a memoriei de lucru, respectiv cea de scurtă durată, cu accent pe abordarea complexă a fenomenului utilizat.

În mod similar cu alte metode și procedee folosite, în mod curent/uzual, pentru depăşirea limitărilor de natură cognitivă (ex. utilizarea de arbori decizionali, tabele, diagrame, matrice relaționale etc.), ACH se bazează pe două principii, respectiv: descompunerea informației în părțile esențiale şi externalizarea luării deciziilor de nivel strategic.

 **Descompunerea** reprezintă procesul de splitare a problemei în părţile ei componente şi constituie etapa iniţială în cadrul procesului analitic. Conform unei definiţii, analiza reprezintă "*descompunerea informaţiei în părţile ei componente, extragerea şi structurarea sensului sau semnificaţiei părţilor componente ale informaţiei şi reasamblarea explicaţiei acestor sensuri într-un mod ce poate fi înţeles şi pus în practică*" 19 .

 **Externalizarea** reprezintă în esență transpunerea părţilor componente ale problemei din memoria analistului pe un suport fizic formal (ex. hârtie, computer), într-o formă grafică accesibilă și simplificată, care prezintă principalele elemente esențiale sau variabile ale problemei, precum şi modul în care aceste componente relaţionează între ele.

<sup>19</sup> Cofan, S.M., Ivan, L., Dogaru, V., Cios, A., Savin, M., Dascălu, M., Manolescu, M., Gighileanu, F.V., Fierbinţeanu, C., Răcăşan, T., Cuceriaev, A., *Manual Analiza Informaţiilor*, Editura Ministerului Afacerilor Interne, Bucureşti, 2014, p.14.

Recomandarea care vizează compensarea limitărilor inerente ale memoriei de lucru prin descompunerea şi externalizarea problemelor de natură analitică nu reprezintă un aspect novator, fiind utilizată, cu mult succes și realizări, în domeniul ştiinţelor exacte.

Benjamin Franklin expunea problema limitelor memoriei de scurtă durată şi modul în care acestea afectează capacitatea de a realiza raționamente analitice într-o scrisoare<sup>20</sup> , din anul 1772, adresată lui Joseph Priestley, chimist britanic care a descoperit oxigenul. Totodată, Benjamin Franklin a identificat şi o soluţie aplicată în realitate, respectiv transcrierea tuturor argumentelor pro sau contra din memorie pe hârtie, sub forma unor liste consolidate. Faptul că acest subiect era discutat acum mai bine de 200 de ani de către oameni de ştiinţă iluștri reprezintă un argument în favoarea tehnicilor analitice care sunt menite să compenseze, în mod fundamental, limitele cognitive specifice naturii umane. În acest context istoric, listele consolidate recomandate de Benjamin Franklin reprezintă una dintre cele mai simple și eficiente forme de analiză structurată, cu aplicabilitate inclusiv în prezent. De fapt, fără a-și da seama că realizează o analiză, fiecare persoană realizează analize în viața cotidiană.

### **Utilizarea ACH**

ACH oferă un model relativ simplu de gândire cu privire la o problemă cu un grad ridicat de complexitate, în situația în care informaţiile disponibile sunt incomplete sau au un nivel crescut de ambiguitate, situaţie relativ tipică în activitatea de analiză a informaţiilor din prezent, în care există un volum foarte mare de informații care nu sunt verificate în mod temeinic și comprehensiv. Tehnica analitică structurată *Analiza Ipotezelor Concurente* poate fi aplicată în majoritatea situaţiilor care impun identificarea de explicaţii alternative, atât pentru evenimente trecute, prezente, cât şi viitoare, atunci când este necesară o abordare sistematică și logică pentru a preîntâmpina producerea unei surprize de natură strategică.

ACH este deosebit de utilă la evaluarea unor probleme, situaţii sau fenomene controversate sau cu un grad mare de complexitate, pentru că asigură un grad relativ mare de obiectivitate, transparenţă şi replicabilitate a demersului analitic de nivel strategic<sup>21</sup> . În acest context, elaborarea matricei ACH permite altor analişti/experți sau chiar beneficiari ai produselor informaționale să verifice, în mod detaliat, ipotezele alternative şi dovezile evaluate de către analiști, modul în care aceștia au ajuns la concluzia finală, precum şi să

<sup>20</sup> Franklin, B. *The Benjamin Franklin Sampler*, Editura Fawcett, New York, 1956, citat de Forman, E.H. şi Selly, M.A. în lucrarea *Decision by Objectives*, Editura World Scientific Publishing Co., New York, 2002.

<sup>21</sup> Bruce, J.B., *Making Analysis More Reliable: Why Epistemology Matters to Intelligence*, în *Analyzing Intelligence: Origins, Obstacles and Innovations*, editori Roger Z. George, James B. Bruce, Editura Georgetown University Press, Washington DC, 2008, p. 184-185.

stabilească cu precizie și în mod complet aspectele cu privire la care există dezacord între analişti.

Tehnica analitică ACH poate fi utilizată de un singur analist, însă este mult mai eficientă când este utilizată de o echipă eterogenă de analişti pentru a dezbate deschis și echidistant modul de evaluare a dovezilor prezentate și a concluziilor rezultate în urma procesului analitic complex și multidirecțional.

# **Valoarea adăugată adusă de ACH în domeniul managementului analizei informațiilor**

Metodologia de aplicare a ACH, conform căreia ipotezele cu cele mai multe dovezi împotriva lor sunt respinse, în loc de aprobarea celor care au cele mai multe dovezi favorabile, respectă principiul falsificabilităţii care a fost propus pentru prima oară de omul de știință Karl POPPER<sup>22</sup>, care reclamă infirmarea ipotezelor false supuse cercetării, mai degrabă decât confirmarea celor care sunt adevărate. Prin aplicarea corectă și coerentă a acestei metode analitice de valoare se reduce, în mod substanțial, riscul apariţiei unei surprize de natură strategică, inclusiv prin asigurarea faptului că ipoteze mai puţin probabile sunt identificate şi beneficiază de o evaluare comprehensivă și coerentă, bazată pe dovezi materiale concludente.

Spre deosebire de abordarea clasică care descrie informațiile și se ajunge la o concluzie analitică, ACH se apropie de metodele științifice utilizate în activitatea specifică de cercetare, însă nu permite derularea unor experimente empirice complete pentru testarea corespunzătoare a ipotezelor. Cu toate acestea, abordarea care încearcă să infirme ipotezele alternative, mai degrabă decât să le confirme, diferă, în mod clar, de abordarea de tip intuitiv/convenţional şi oferă beneficii analitice semnificative și cuantificabile<sup>23</sup>, respectiv:

### **1. permite evitarea capcanei explicaţiei celei mai satisfăcătoare** *("satisficing")*

În cadrul analizei convenţionale, analistul se concentrează, în principal, pe răspunsul presupus ca fiind cel mai probabil, iar, ulterior, evaluează dacă dovezile disponibile îi susţin în mod concret demersul său analitic. În situația unui răspuns afirmativ nu mai sunt efectuate verificări suplimentare, întrucât nu mai există un stimulent de natură profesională care să determine analistul să identifice şi să examineze presupunerile pe care şi-a fundamentat și bazat concluziile analitice. De asemenea, prin ignorarea explicaţiilor alternative se omite şi faptul că dovezile care susţin ipoteza favorită au deseori valoare limitată și nu sunt exhaustive, deoarece pot fi consistente cu una sau mai multe ipoteze alternative, care sunt mai puţin

<sup>22</sup> Popper, K., *The Logic of Science,* Editura Basic Books, New York, 1959;

<sup>23</sup> Heuer, R.J. Richards., *Computer-Aided Analysis of Competing Hypotheses* în *Analyzing Intelligence: Origins, Obstacles and Innovations*, editori Roger Z. George, James B. Bruce, Editura Georgetown University Press, Washington DC, 2008, p. 256.

probabile în momentul realizării analizei. Alegerea primului răspuns susţinut de dovezi, în mod aparent și în multe situații arbitrar, reprezintă o metodă eficientă, deoarece economiseşte timp şi este corectă de cele mai multe ori, însă dezavantajele sunt evidente în eventualitatea survenirii unor situaţii neprevăzute de tip lebădă neagră, care pot modifica, în mod radical, situația operativă și pot induce surprize de natură strategică.

# **2. determină capacitatea de diagnostic a dovezilor supuse procesului analitic** *("diagnosticity")*

Abordarea intuitivă implică, în mod clasic, evaluarea celei mai probabile ipoteze, prin căutarea și identificarea de dovezi pertinente și consistente care să o susţină în mod direct. În acest proces de natură cognitivă, analistul este vulnerabil și direct expus la pericolul indus de persistenţa ideilor preconcepute care îl influenţează să colecteze și să coroboreze exclusiv dovezile care îi confirmă prima impresie despre un anumit fenomen. Tehnica analitică predictivă și anticipativă ACH presupune analizarea, în mod simultan, a mai multor ipoteze şi de a evalua consistenţa, respectiv inconsistenţa dovezilor pentru fiecare ipoteză în parte, procedură care determină capacitatea reală de diagnostic a dovezilor existente.

Aceasta reprezintă un concept important, conform căruia *o dovadă consistentă cu toate ipotezele nu are valoare de diagnostic*.

**3. obligă analistul să respingă ipotezele cele mai improbabile sau greşite, în loc să urmărească să le confirme pe cele favorite.**

În mod normal, în procesul analizei clasice, analiştii îşi utilizează experienţa dobândită de-a lungul timpului pentru a dezvolta explicaţii preliminare cu privire la situaţia supusă procesului analitic. Abordarea convenţională este de a căuta și identifica dovezi concrete și concludente care să confirme această estimare iniţială, reprezentând o modalitate eficientă în majoritatea cazurilor însă vulnerabilă la situaţii fortuite. Tehnica ACH impune analistului să pornească procesul cognitiv cu un set complet de ipoteze pe care încearcă să le infirme. Cea mai probabilă ipoteză este cea infirmată de cele mai puţine dovezi şi, totodată, susţinută de alte dovezi coroborative.

Tehnica analitică ACH prezintă următoarele beneficii:

 permite analistului vizualizarea, sortarea şi gestionarea facilă a dovezilor existente (în funcţie de tip, dată, capacitate de diagnostic etc.), precum şi a modului în care acestea relaţionează în mod direct cu ipotezele formulate de analist;

 susţine procesul analistului de a prezenta concluziilor rezultate de o manieră structurată, simplă și logică;

 reprezintă un instrument managerial extrem de util, întrucât asigură transparenţa contextualizată a procesului analitic care a condus la obţinerea concluziilor analitice;

 furnizează baza de plecare pentru identificarea și crearea indicatorilor de risc care pot fi monitorizaţi pentru a determina posibile direcţii sau zone de interes operativ în care se vor derula evenimente viitoare;

 examinarea matricei oferă un mod sistematic și pragmatic de explicitare a diferenţelor de opinie dintre analiştii care lucrează în cadrul aceluiaşi proiect.

### **Metodologia de aplicare**

Părţile componente ale ACH sunt dovezile şi argumentele, pe de-o parte, şi ipotezele, pe cealaltă parte, externalizate sub forma unei matrice de lucru.

În cadrul procesului de completare a matricei ACH, termenul de "*dovezi*" relevante este interpretat în sensul său larg şi face referire la totalitatea factorilor care influenţează judecata analistului cu privire la gradul de validitate și veridicitate a ipotezelor identificate. Pe lângă itemi specifici domeniului de intelligence, termenul include şi absenţa unor elemente care ar trebui să fie prezente în situaţia în care ipoteza ar fi adevărată. De asemenea, include presupunerile analistului sau elemente de logică deductivă cu privire la comportamentul, capabilităţile, intenţiile, obiectivele sau modurile de operare standard ale unor persoane, grupuri sau state.

Presupunerile şi deducţiile generează, în multe situații, preconcepții puternice care orientează procesul de gândire al analistului către susţinerea unei ipoteze favorite ca fiind cea mai probabilă. În acest sens, este importantă recunoaşterea şi explicitarea în cadrul listei de dovezi a acestor elemente, pentru a ilustra cu acurateţe modul de gândire al analistului, precum şi dacă acesta este ghidat de presupuneri mai degrabă decât de fapte concrete.

Metodologia de aplicare a analizei ipotezelor concurente este reprezentată de un proces în opt paşi<sup>24</sup>, după cum urmează:

### 1. Identificarea ipotezelor posibile care vor fi luate în considerare

- În mod concret, se organizează o sesiune de brainstorming sau brainwritting cu participarea unui grup de analişti cu perspective diferite, pentru a obţine o variaţie și o mai mare diversitate ideatică în procesul generării ipotezelor de lucru.
- Ipotezele identificate trebuie să se excludă reciproc şi să fie rezonabile din punct de vedere al potențialului de realizare al acestora.

<sup>24</sup> Heuer, R.J., Pherson, R.H., "*Structured Analytic Techniques for Intelligence Analysis"*, Editura CQ Press, Washington DC, 2010, p.162-164;

### 2. Redactarea listei cu dovezi

- Termenul "dovezi" trebuie utilizat în sens larg, respectiv orice element relevant și comensurabil pentru evaluarea corectă a ipotezelor de lucru (pot fi incluse rapoarte informative obținute de la surse umane secrete - HUMINT, inferenţe ale analiştilor, deducţii, informații obținute din surse deschise - OSINT etc.).
- Absenţa unui element care trebuia să fie prezent, în mod normal, într-o anumită situaţie poate reprezenta, de asemenea, o dovadă care să infirme anumite ipoteze.

### 3. Completarea matricei ACH

- Pe axa orizontală se vor înscrie ipotezele de lucru, iar pe axa verticală se consemnează dovezile relevante pentru ipotezele care sunt testate.
- Se evaluează consistenţa/inconsistenţa fiecărui item cu ipotezele de lucru şi se completează de către analist/analiști matricea cu următoarele rezultate: CC (foarte consistent), C (consistent), N (irelevant), I (inconsistent) şi II (foarte inconsistent).
- Se analizează capacitatea de diagnostic a dovezilor, în sensul că dovezile consistente cu o ipoteză şi inconsistente cu celelalte au capacitate de diagnostic maximă.

### 4. Rafinarea matricei

• Se reevaluează dovezile fără valoare de diagnoză şi se reconsideră ipotezele (ex. se pot combina două ipoteze într-una singură, se poate adăuga o ipoteză nouă, se pot adăuga dovezi noi, respectiv argumente novatoare etc.). Acest proces se poate realiza prin utilizarea tehnicilor analitice ce privesc generarea de idei.

### 5. Emiterea concluziei preliminare

- Este esențial să se pornească de la idea că se urmăreşte infirmarea ipotezelor, mai degrabă decât validarea lor.
- În acest context, pentru fiecare ipoteză de lucru se calculează scorul inconsistenţei, fie ca sumă simplă a itemilor inconsistenţi, fie ca sumă ponderată ce include credibilitatea şi relevanţa acordate fiecărei dovezi. Acest proces matematic permite o mai bună evaluare a ipotezelor de lucru și un mecanism de cuantificare a gradului de inconsitență al acestora;
- Ipoteza cu cel mai mic scor de inconsistenţă, dar susţinută de unele dovezi directe sau conjuncturale, este cea mai probabilă a fi realizată.

### 6. Evaluarea influenţei unor dovezi critice asupra concluziei parţiale

- Se evaluează situaţia în care dovezile cu capacitate de diagnostic mare ar fi eronate, tendenţioase sau interpretate în mod eronat. Dacă o interpretare diferită ar fi suficientă să modifice substanțial concluzia parţială, trebuie reverificată acurateţea interpretării dovezilor care au fost colectate;
- Evaluarea dovezilor se realizează de personal care dispune de experiență relevantă atât în domeniul culegerii informațiilor, cât și pe palierul analitic, astfel încât alegerea dovezilor să fie realizată cu cât mai multă acurateţe;
- Se încearcă identificarea acelor dovezi care nu sunt disponibile, dar care ar trebui să fie prezente în cazul în care concluzia ar fi validă.

### 7. Prezentarea concluziilor

• Se va discuta probabilitatea relativă a tuturor ipotezelor, nu doar a celei mai probabile. Se vor monitoriza celelalte ipoteze în eventualitatea obţinerii de noi informaţii.

### 8. Identificarea criteriilor pentru monitorizare şi evaluare viitoare

• Se elaborează două liste: prima cu evenimente viitoare posibile şi/sau cu informaţii de noutate care ar susţine validitatea concluziei şi a doua cu indicatori care sugerează formularea unei concluzii eronate.

Tabelul următor ilustrează un exemplu ipotetic de matrice utilizată în analiza ipotezelor concurente cu privire la stadiul programului nuclear irakian, similară cu cele elaborate de analişti americani anterior invaziei Irakului din 2003.

În cadrul analizei au fost identificate trei ipoteze:

1 – programul irakian de dezvoltare a armamentului nuclear este inactiv, fiind desfiinţat în urma Războiului din Golful Persic din 1991;

2 – Irakul a reluat, în secret, eforturile de reconstituire a programului nuclear, însă nu are capacitatea de a crea o armă nucleară pe termen scurt;

3 – Irakul va dobândi o arma nucleară în maximum trei ani.

Pentru fiecare dintre dovezile introduse în matrice, se listează tipul sursei, credibilitatea, relevanţa (ridicată - *High*, medie - *Medium*, scăzută - *Low*) şi se evaluează consistenţa sau inconsistenţa cu fiecare ipoteză.

Scorurile similare rezultate reprezintă şi o indicaţie a faptului că analiştii au fost influenţaţi de comportamentul anterior al lui Saddam Hussein care a demonstrat determinare în obţinerea şi voinţă de a utiliza armament de distrugere în masă. Totodată, evocarea faptului că structurile de informaţii au subestimat inventarul de armament de distrugere în masă deţinut de Irak, anterior războiului din Golful Persic din 1991, a determinat analiştii să nu repete aceiaşi greşeală cu privire la anvergura programului nuclear irakian.

În figura următoare este prezentată aceeaşi matrice, însă implementată în software-ul ACH, având dovezile ordonate în ordinea descrescătoare a capacităţii de diagnostic. Scorul inconsistenţei ponderat indică prima ipoteză ca fiind cea mai probabilă (-4.0), urmată îndeaproape de a doua ipoteză (-4.414), iar a treia ipoteză este cea mai puţin probabilă (- 7.242).

*Figura nr. 5 – Reprezentarea modului de utilizare a software-ului PARC ACH 2.0.5*

# **Calculul scorurilor**

Software-ul ACH calculează scorul simplu al inconsistenţei al fiecărei ipoteze ca sumă a itemilor inconsistenţi (I) şi foarte inconsistenţi (II), unde pentru I se atribuie valoarea - 1, iar pentru II se atribuie valoarea -2. Scorul ponderat al inconsistenţei urmează acelaşi principiu, însă ajustează valorile în funcţie de credibilitatea şi relevanţa dovezilor. Ipoteza cu cel mai mare scor este cea mai probabilă<sup>25</sup> .

*Tabelul nr. 3 - Valorile posibile atribuite itemilor pentru nivele* 

*diferite de credibilitate, relevanţă şi inconsistenţă*

 <sup>25</sup> În literatura de specialitate a fost propus şi un sistem alternativ de notare care acordă pentru I valoarea +1 şi pentru II valoarea +2, situaţie în care ipoteza cu cel mai mic scor este cea mai probabilă.

# **ACH colaborativ**

ACH colaborativ adaugă noi funcţionalităţi la tehnica de bază, care permit mai multor analişti să lucreze la acelaşi proiect, în acelaşi timp, din locaţii diferite. Totodată, asigură transparenţă în evaluarea gradului de dezacord dintre analişti cu privire la consistenţa dovezilor cu ipotezele aflate în lucru. Fiecare analist are posibilitatea să consulte atât propriul mod în care a evaluat dovezile, cât şi opiniile celorlalţi membri ai grupului. În cadrul matricei de grup sunt disponibile informaţii despre aspectele unde există consens sau diferenţe de opinie şi cât de mare este discrepanța între acestea. În tabelul următor este ilustrat un exemplu privind nivelele de dezacord în cadrul ACH colaborativ.

 <sup>26</sup> ex. într-un grup de 5 analişti, doi au notat itemul cu C, unul cu N, unul cu I şi ultimul cu II.

Iniţial, crearea tehnicii ACH a vizat modificarea modului de reflecţie al analiştilor individuali, de la o abordare intuitivă/tradiţională către o abordare structurată a problemelor supuse analizei. Scopul analizei ipotezelor concurente realizate colaborativ este mai ambiţios: de a schimba modul în care comunităţile de informaţii funcţionează şi de a depăşi probleme asociate cu procesul de coordonare, astfel:

 procesul analitic debutează cu trasarea unei definiţii comune a problemei şi identificarea de ipoteze alternative (explicaţii sau rezultate posibile care trebuie examinate);

 analiştii participanţi din diferite structuri/agenţii analizează acelaşi set de dovezi sau premise. Participanţii propun premise punctuale care trebuie evaluate de către ceilalţi membri ai grupului, fapt care oferă fiecărui participant oportunitatea de a-şi exprima propriile opinii;

 presupunerile şi prejudecăţile personale sunt relevate, iar diferenţele de opinie dintre analişti devin aparente prin utilizarea unui sistem de cotare a dovezilor/premiselor. Astfel, există posibilitatea ca contradicțiile să fie explicitate, discutate şi soluţionate, de preferat cât mai devreme în procesul de coordonare;

 când există diferenţe de opinie, compararea matricelor ACH furnizează un mecanism de identificare a originii acestora şi permit analizarea factorilor de influenţă asupra concluziei finale;

 procesul ACH oferă mediul adecvat pentru prezentarea clară a concluziei analitice sau pentru discutarea unor păreri alternative, fie în cadrul unei întâlniri de coordonare sau întrun raport analitic.

Software-ului dedicat pentru aplicarea tehnicii ACH în mod colaborativ, dezvoltat în prezent la nivelul CIA, are ca obiectiv să ofere posibilitatea analiştilor din diferite agenţii să participe într-un spaţiu virtual de lucru<sup>27</sup> în care să:

- organizeze şi să acceseze un set comun de dovezi privind o anumită problemă;
- creeze, distribuie şi compare matricile ACH;

 comunice, în timp real, privind subiectele de interes prin intermediul unei platforme de tip chat.

### **ACH bayesian<sup>28</sup>**

În ultima perioadă, mai multe grupuri de cercetători şi-au manifestat interesul faţă de aplicabilitatea conceptului ACH în diverse domenii, printre care şi cel al calculării probabilităţii evenimentelor viitoare. Inferenţa bayesiană este o procedură statistică pentru cuantificarea incertitudinii, în care probabilitatea este calculată în funcţie de gradele de certitudine privind apariţia unui rezultat şi nu pe frecvenţe.

ACH bayesian vizează o evaluare mult mai precisă, matematică, a relaţiei dintre fiecare dovadă şi ipoteză, comparativ cu ACH clasic. Precizia matematică reprezintă un atuu

<sup>27</sup> prin intermediul reţelei securizate interagenţii Intelink.

<sup>28</sup> Pentru mai multe detalii, a se vedea Marco Valtorta, Jiangbo Dang, Hrishikesh Goradia, Jingshan Huang, Michael Huhns, *Extending Heuer's Analysis of Competing Hypotheses Method to Support Complex Decision Analysis*, Universitatea South Carolina Columbia, disponibil la http://cse.sc.edu/~mgv/reports/TR2005-01.pdf, accesat la 08.10.2015.

considerabil, însă este dependentă de acurateţea judecăţilor emise de analist şi, totodată, adaugă o complexitate semnificativă care face procesul mai puţin accesibil analiştilor. Majoritatea analizelor de tipul ACH bayesian conţin seturi multiple de ipoteze concurente interconectate, care sporesc şi mai mult complexitatea.

Abordarea ACH bayesiană utilizează judecăţile emise de experţi cu privire la dovezi ca punct de plecare pentru calculul probabilităţii fiecărei ipoteze. Completarea matricei solicită substanţial mai mult timp şi necesită sprijinul unui expert în analiză bayesiană şi/sau alte proceduri metodologice pentru pregătirea analistului în această tehnică.

Proponenţii ACH bayesian consideră că problemele de intelligence critice, precum identificarea decepţiei, sunt atât de complexe încât depăşesc, deseori, abilităţile cognitive ale analistului de a realiza evaluări exacte cu privire la probabilităţi.

Cu toate că aceasta tehnică prezintă anumite avantaje, complexitatea procedurilor de calcul o diferenţiază substanţial de ACH clasic care oferă analistului beneficii, precum simplitate în utilizare şi transparenţă.

### **Potenţiale dezavantaje ale utilizării ACH**

În condiţiile în care infirmarea ipotezelor este mai dificilă decât identificarea informaţiilor care să confirme ipoteza favorită, generarea şi testarea de ipoteze alternative va amplifica deseori, în loc să reducă, nivelul de incertitudine şi, implicit, de frustrare a analistului. Procedura ACH prezintă avantajul de a focaliza atenţia analistului asupra dovezilor esenţiale care generează incertitudinea sau care, dacă ar fi disponibile, ar conduce la reducerea ei. ACH poate direcţiona colectarea suplimentară de informaţii şi analizarea acestora pentru a diminua nesiguranţa, astfel încât rezultatul să fie un produs analitic cu acuratețe ridicată.

Un alt dezavantaj este reprezentat de faptul că utilizarea ACH implică un proces de durată, completarea matricei fiind uneori mare consumatoare de timp.

Este important de menționat faptul că scorul inconsistenţei calculat de software-ul ACH nu reprezintă rezultatul unei formule matematice infailibile care indică automat ipoteza cea mai probabilă, ci este direct influenţat de capacitatea şi experienţa analistului de selectare şi evaluare a dovezilor luate în considerare<sup>29</sup> .

Există mai multe circumstanţe în care în cadrul procesului analitic pot apărea divergenţe între opinia analistului şi scorul inconsistenţei, astfel:

<sup>29</sup> Heuer, R.J., "*Psychology of Intelligence Analysis"*, Center for the Study of Intelligence, Central Intelligence Agency, 1999, p. 109;

 omiterea unor presupuneri sau deducţii logice – dacă rezultatele calculate în matrice nu susţin ipoteza considerată cea mai probabilă de către analist, este posibil ca matricea să nu includă toate argumentele care influenţează judecata analistului;

 acordarea insuficientă de atenţie unor ipoteze mai puţin probabile – dacă scorul conferă credibilitate nejustificată uneia sau mai multor ipoteze improbabile, este posibil să nu fi fost identificate argumentele necesare pentru infirmarea acestora. În cazul în care nu sunt disponibile dovezi care să infirme o ipoteză este importantă recunoaşterea faptului că gradul de incertitudine este mai mare decât a fost estimat iniţial;

 identificarea unor dovezi esenţiale – există situaţii în care se obţin informaţii cu grad mare de credibilitate şi validitate, de la surse bine poziţionate sau cu autoritate în domeniu, care susţin categoric o ipoteză, astfel încât infirmă toate celelalte ipoteze, indiferent de ceea ce indică celelalte dovezi cu o credibilitate/validitate mai redusă;

 selectarea unui set de dovezi neechilibrat – argumentele şi dovezile trebuie să fie reprezentative pentru problema analizată. Dacă sunt disponibile mai multe dovezi cu privire la un aspect marginal, însă un număr redus de dovezi referitoare la problema de bază, scorul inconsistenţei poate induce în eroare analistul de informaţii;

 obţinerea de randamente descrescătoare<sup>30</sup> – pe măsură ce sunt acumulate dovezi, fiecare nou item inconsistent cu ipoteza are un impact din ce în ce mai redus asupra scorului inconsistenţei, comparativ cu itemii iniţiali (ex. impactul unui item este mai mic când sunt disponibili 50 de itemi, decât atunci când sunt disponibili numai 10 itemi). Cu alte cuvinte, acumularea de dovezi în timp reduce elasticitatea scorului inconsistenţei în raport cu noile dovezi disponibile. În consecinţă, în cadrul analizelor de durată este recomandabil ca dovezile mai vechi şi cele obţinute recent să fie analizate separat.

### **Concluzie**

Creşterea popularităţii întrebuinţării tehnicii ACH la nivelul comunităţii de informaţii reprezintă un pas semnificativ în sensul încurajării rigurozității, obiectivităţii şi transparenţei în cadrul activităţii de intelligence. Cu toate acestea, tehnica nu garantează o concluzie validă, întrucât nu poate exclude situaţiile în care evaluarea credibilităţii, relevanţei şi a capacităţii de diagnostic a dovezilor este eronată.

<sup>30</sup> Conform legii randamentelor neproporţionale/descrescătoare, "*dacă o producţie reclamă utilizarea a doi sau mai multor factori de producţie şi dacă se adaugă progresiv aceeaşi doză de cantitate folosită dintr-un factor, în timp ce cantitatea altor factori nu se schimbă, produsul marginal al factorului variabil creşte până la un punct, apoi descrește*" – Constantin Enache, Constantin Mecu – *Economie politică Vol.I*, Editura Fundaţiei România de mâine, Bucureşti, 2007;

Dezvoltarea potenţialului ACH de tehnică colaborativă poate facilita interacţiunea dintre analişti din diferite agenţii, de a îmbunătăţi calitatea şi acurateţea analizelor, precum şi de a reduce vulnerabilitatea la surprize strategice.

### **3.2 Analiza SWOT**

Analiza SWOT<sup>31</sup> reprezintă o tehnică de planificare strategică utilizată pentru a evalua punctele tari, punctele slabe, oportunităţile şi ameninţările unui proiect sau ale unei instituţii şi poate fi parte integrantă în modelul de planificare strategică.

Aceasta implică precizarea obiectivului instituţiei şi identificarea factorilor interni şi externi, care sunt favorabili şi nefavorabili pentru a atinge acest obiectiv. Această metodă analitică actionează ca un precursor la orice fel de acţiune a instituţiei, ceea ce o face adecvată pentru:

• explorarea unor căi pentru inițiative noi;

• luarea deciziilor despre strategiile de execuție pentru o nouă politică;

• identificarea posibilelor perspective de schimbare într-un program.

Termenul **SWOT** este acronimul britanic pentru **S**trengths (puncte tari); **W**eaknesses (puncte slabe); **O**pportunities (oportunităţi) și **T**hreats (ameninţări).

Analiză SWOT se concentrează în exclusivitate pe cele patru elemente incluse în acronim, permițând instituţiilor să identifice forțele care influențează o strategie, o acțiune sau o inițiativă. Primele două privesc instituţia şi reflectă situaţia acesteia, iar următoarele două privesc mediul şi oglindesc impactul acestuia asupra activităţii instituţiei. Cunoscând aceste elemente pozitive și negative, poate ajuta instituţiile să comunice mai eficient. Adevărata valoare a acestei analize constă în utilizarea rezultatelor pentru a maximiza influențele pozitive și a minimiza pe cele negative.

### *Mod de lucru*

Tehnica SWOT de discuţie/analiză şi cercetare se bazează pe metoda brainstormingului, care reprezintă o discuţie între persoanele implicate în activitatea de elaborare a strategiei.

Practic, analiza SWOT poate fi efectuată după cum urmează.

Pentru început se desenează diagrama SWOT cu rubrici necompletate şi titluri corespunzătoare diagramei reprezentate.

<sup>31</sup> Tehnica a fost creată, în anii 1960, de Edmund P. Learned, C. Roland Christensen, Kenneth Andrews şi William D. Book și publicată în ["Business Policy, Text and Cases"](http://www.amazon.com/Business-policy-Edmund-Philip-Learned/dp/B0006BWS9E/ref=sr_1_1?ie=UTF8&qid=1419015765&sr=8-1&keywords=Business+Policy,+Text+and+Cases) (R.D. Irwin, 1969).

*Tabelul nr. 5 - Adoptarea strategiilor specifice SWOT*

*Punctele tari (factori interni pozitivi)* sunt resurse, capacitați şi competente de bază pe care instituţia le are în posesie şi pe care le poate utiliza, în mod eficient, pentru a-şi atinge obiectivele de performanţă, respectiv:

• calitatea activităţilor;

• resursele interne (ex. cunoștințe, educație, acreditări, rețea, tehnologie, reputație, abilități, loialitate);

- avantajele instituției;
- gradul de optimizare al proceselor interne;
- capacitățile de cercetare și dezvoltare;
- alte aspecte pozitive, interne ale instituției.

Se iau în considerare punctele forte ale instituţiei, atât din punct de vedere intern, cât și din punctul de vedere extern (al colaboratorilor instituţiei).

*Punctele slabe (factori interni negativi)* reprezintă o limitare în cadrul instituției, care o va împiedica în realizarea obiectivelor sale, respectiv:

• factori care sunt sub controlul organizației şi afectează capacitatea instituției de a obține sau de a menține un avantaj competitiv (ex. uzura echipamentelor, lipsa finanţării, promovarea redusă, lipsa competenţelor necesare);

• domeniile care au nevoie de îmbunătăţiri pentru a îndeplinii obiectivele asumate la nivelul organizației;

- lipsa expertizelor, aptitudinilor, tehnologiilor instituției;
- resurse limitate.

*Oportunitățile (factori externi pozitivi)* reprezintă motivul pentru care o instituție există şi se dezvoltă, orice situație care ar putea avea un impact favorabil asupra rezultatelor viitoare ale instituţiei:

• programe guvernamentale, subvenții, fonduri europene;

• tendințe interesante de care organizația este conştientă;

- inovații, ieftinirea tehnologiilor, creșterea accesului la tehnologii novatoare;
- schimbări în politica guvernului referitoare la domeniul de activitate al instituţiei;
- modificări în modele sociale, profilul populației, modificarea stilului de viață;

• evenimente locale.

O abordare utilă este analizarea punctele forte ale instituţiei și să observaţi dacă acestea pot genera oportunități. Alternativ, observaţi slăbiciunile și vedeţi dacă ați putea obţine oportunități prin eliminarea lor.

*Amenințările (factori externi negativi)* sunt situațiile care ar putea avea impact negativ asupra perspectivelor instituției, respectiv:

- obstacolele cu care se confruntă organizația;
- concurenții organizației;
- schimbarea standardelor de calitate sau specificațiile pentru locul de muncă;
- oricare dintre punctele slabe poate constitui o ameninţarea la adresa instituţiei.

Transformarea rezultatelor SWOT în strategii se realizează luând în considerare modul în care punctele forte, punctele slabe, oportunitățile și amenințările, se suprapun unele cu altele în cadrul organizației.

Punctele forte identificate se vor folosi pentru a maximiza oportunitățile (acestea sunt strategii rezistență-oportunitate). Totodată, aceleași puncte forte pot fi folosite pentru a minimiza amenințările identificate (acestea sunt strategii de rezistență-amenințări).

Continuarea acestui proces se face prin utilizarea oportunităților identificate pentru a dezvolta strategii care vor minimiza slăbiciunile (strategii slăbiciune-oportunitate) sau a evita amenințările (strategii slăbiciune-amenințări).

Atunci când se stabilesc oportunitățile și amenințările, analiza PESTLE poate ajuta pentru a se asigura că nu se trece cu vederea factori externi, cum ar fi noile reglementări guvernamentale, modificările tehnologice etc. După ce au fost identificate și prioritizate rezultatele SWOT, se pot folosi pentru a dezvolta strategii pentru organizații, pe termen scurt, mediu și lung.

Analiza SWOT constituie un instrument excelent pentru structurarea informațiilor, prezentarea soluțiilor, identificarea obstacolelor și reliefarea oportunităților.

# **Când se realizează o analiză SWOT trebuie ținut cont de următorii factori:**

- datele trebuie să fie cât mai clare şi obiective;
- cercetarea trebuie să fie scurtă şi concisă;
- contează situația prezentă a organizației, nu proiecțiile viitoare pentru aceasta;
- la sfârșit este necesar sa răspundem la întrebările: Cum ne putem folosi de punctele

tari şi cum le putem îmbunătăți pe cele slabe? Cum să exploatăm oportunitățile şi cum să ne ferim de amenințări?

# **Avantajele analizei SWOT:**

- este simplu de realizat şi necesită puțin timp şi un efort financiar minim;
- produce idei noi;
- constituie o bună sursă de informare şi un bun instrument de prognoză;
- reprezintă baza pentru planificarea strategică;
- ajută la depășirea problemelor şi reajustarea obiectivelor.

Totodată, această metodă analitică îşi poate dovedi eficienţa doar dacă sunt luate măsuri în funcţie de rezultatele şi concluziile la care s-a ajuns.

### **Limitările analizei SWOT**

Analiza SWOT are și limitările sale, deoarece organizațiile pot să vadă unele circumstanțe ca fiind foarte simple și pot trece cu vederea unele contacte strategice fundamentale care ar putea apărea. Mai mult decât atât, catalogarea aspectelor ca puncte tari, puncte slabe, oportunități și amenințări ar putea fi subiectivă, deoarece există un grad mare de incertitudine.

### *Concluzii*

Mesajul transmis de analiza SWOT priveşte procesul decizional care ar trebui să includă următoarele elemente:

- construirea pe punctele tari;
- eliminarea punctelor slabe;
- exploatarea oportunităţilor;
- eliminarea ameninţărilor.

# **3.3 Analiza PESTLES**

"*Analiza PEST reprezintă un instrument util pentru a înţelege "imaginea de ansamblu" a mediului în care instituţia îşi desfăşoară activitatea. Totodată, acesta este un instrument strategic adecvat pentru a înţelege evoluţia mediului în care ne desfăşurăm*  *activitatea, poziţia în societate, potenţialul şi direcţia unor acţiuni viitoare şi de a evalua impactul factorilor politici, economici, socialişi tehnologici asupra unui proiect.*" 32

Analiza PEST este definită ca fiind "*analiza factorilor Politici, Economici, Sociali şi Tehnologici*" şi descrie un cadru al factorilor de mediu utilizaţi în mecanismul de scanare a mediului, ca parte componentă a managementului strategic.

Unii analişti au adăugat la analiza PEST şi alţi factori: **L**egal (juridic) şi **E**nvironmental (de mediu), acronimul extinzându-se la PESTEL sau PESTLE (popular în Regatul Unit al Marii Britanii şi al Irlandei de Nord). Totodată, mai există şi varianta PESTELGO, care include încă doi factori de mediu, respectiv: **G**eografici şi **O**rganizaţionali.

Totodată, au mai fost identificate şi alte forme derivate din PEST, respectiv:

- **PESTILIED**: **P**olitic, **E**conomic, **S**ocial, **T**ehnologic, **L**egal, **I**nternaţional, Mediu (**E**nvironmental), **D**emografic;

- **STEEPLE**: **S**ocial/Demografic, **T**ehnologic, Mediu (**E**nvironmental), **E**conomic, **P**olitic, **L**egal, **E**tic;

- **SLEPT**: **S**ocial, **L**egal, **E**conomic, **P**olitic, **T**ehnologic;

- **STEER**: **S**ocio-cultural, **T**ehnologic, **E**conomic, **E**cologic, **R**eglementare.

Analiza PEST reușește să auditeze, în mod corect și coerent, influenţele pe care le exercită mediul extern asupra unei organizaţii, cu scopul de a folosi aceste informaţii în procesul fundamentării deciziilor la nive strategic.

Se presupune că, în cazul în care organizaţia este în măsură să evalueze corect mediul său actual şi să evalueze cu celeritate modificările potenţiale, aceasta va avea o capacitate mai mare de a răspunde la schimbări.

Modelul de noutate propus în cadrul acestei teze, subsumat managementului strategic, îl reprezintă introducerea **factorului securitar**, care devine prevalent în momentul de față, având în vedere evoluțiile la nivel internațional și regional, care au impact direct la nivelul stabilității macrosistemice a unui stat sau a unei regiuni distincte.

Evoluția rapidă la nivelul situației de securitate induce riscuri de natură transfrontalieră, cu impact direct la nivelul întregii societăți.

În esență, introducerea unui nou factor este de natură să conducă la o abordare analitică mai complexă care să permită abordarea coerentă și concretă a factorilor de risc externi la adresa unei organizații.

<sup>32</sup> Ivan, L., "*Analiza PEST – instrument managerial util pentru caracterizarea mediului extern al organizaţiei*", publicat în Buletinul de Informare şi Documentare nr. 3/2017 al Ministerului Afacerilor Interne, p. 43.

*Tabelul nr. 6 - Descrierea factorilor politici, economici, sociali şi tehnologici*

Importanţa sporită a factorilor de mediu sau ecologici în primul deceniu al secolului XXI au încurajat utilizarea pe scară largă a unei versiuni actualizate a analizei PEST, respectiv analiza STEER care analizează factorii **S**ocio-culturali, **T**ehnologici, **E**conomici, **E**cologici şi de **R**eglementare.

O analiză de tip PESTELS este utilizată, în mod frecvent, în calitate de instrument generic de suport decizional oferit managerilor de nivel înalt cu privire la mediul extern al organizației, precum și în ceea ce privește riscurile aferente care pot afecta activitatea specifică. Cele șapte elemente formează un cadru care poate sprijini procesul de revizuire a situaţiei şi poate fi, de asemenea, utilizată pentru a revizui o strategie sau o poziţie, direcţie de acţiune a unei companii, o propunere de marketing sau o idee.

 **Factorii politici**, reprezintă modalitatea practică şi amplitudinea cu care un guvern intervine în anumite domenii de interes strategic (ex. economie, industria de apărare). Concret, factorii politici includ domenii precum: politica financiară și fiscală, libertățile cetățenești, dreptul muncii, dreptul mediului înconjurător, restricţiile comerciale impuse în scopul protejării propriei industrii, tarifele şi stabilitatea politică. Factorii politici pot include serviciile şi bunurile pe care Executivul unui stat intenționează să le furnizeze şi cele pe care guvernul le interzice. În plus, guvernele au o mare influenţă asupra domeniilor strategice la nivel societal, respectiv sănătate, educaţie şi infrastructura, inclusiv cea critică.

 **Factorii economici** sunt reprezentați de creşterea economică, nivelul și ratele dobânzilor, cursurile de schimb valutar şi rata inflaţiei/deflației. Aceşti factori au un impact direct și substanțial asupra modului în care organizațiile îşi desfăşoară activitatea şi iau decizii la nivel tactic-operațional și strategic. De exemplu, ratele dobânzilor influenţează și impactează, în mod direct, creşterea şi extinderea la nivel național a afacerilor din sectorul privat. Totodată, ratele de schimb afectează costurile de export ale bunurilor şi preţul mărfurilor importate.

 **Factorii sociali** includ aspectele de natură culturală, starea de sănătate a populației, rata de creştere/descreștere a populaţiei, distribuţia pe vârste a populației, atitudini faţă de carieră şi accentul pus pe siguranţa cetățeanului. Tendinţele înregistrate la nivelul factorilor sociali afectează în mod direct cererea pentru produsele unei instituţii şi modul în care aceasta îşi desfăşoară activitatea. De exemplu, o populaţie îmbătrânită poate implica o forţă de muncă scăzută şi oameni mai puţin dispuşi la efort (sporind astfel, în mod substanțial, costul forţei de muncă). Mai mult, instituţiile îşi pot schimba rapid strategiile manageriale pentru a se adapta mai bine la aceste tendinţe de natură socială.

 **Factorii tehnologici** includ aspecte de natură tehnologică, cum ar fi nivelul de automatizare, stimulente tehnologice, precum şi rata schimbărilor tehnologice. Acestea pot determina bariere la intrare, nivel minim de producţie eficientă şi pot influenţa, în mod substanțial, deciziile de outsourcing. În plus, schimbări tehnologice pot afecta, în mod direct, costurile, calitatea şi pot duce la un grad ridicat de inovare tehnologică.

 **Factorii de mediu** includ aspecte de natură ecologică și ale mediului înconjurător (ex. vremea, clima şi schimbările climaterice), care pot afecta, în mod direct sau indirect, domenii întregi de activitate (ex. piața asigurărilor, turismul, agricultura). Totodată, un alt aspect de interes îl constituie creşterea gradului de conştientizare a efectelor potenţiale ale schimbărilor climaterice care afectează, în mod direct, modul de acţiune al companiilor şi produsele informaționale oferite pentru diminuarea efectelor negative, ducând atât la crearea unor noi pieţe sau mutarea acestora, cât şi la diminuarea sau demantelarea celor existente.

 **Factorii juridici** includ legislaţia privind discriminarea persoanelor, protecţia consumatorului, sănătatea, protecția socială, dreptul muncii, ordinea şi siguranţa publică. Aceşti factori pot afecta activitatea agențiilor de aplicare a legii, precum şi modul de lucru al sectorului privat, cererea şi oferta de produse pe piaţa de profil.

 **Factorii securitari** se referă la situația de securitate din regiunea analizată, respectiv gradul de siguranță a cetățenilor, raportat la nivel internațional, regional și național.

### **Etapele realizării analizei PESTLES**:

**1.** Stabilirea concretă a modalităţilor și surselor de colectare a informaţiilor şi distribuirea responsabilităţilor, fiind recomandată desfășurarea activităților în cadrul unui grup de experți, care să aducă plus valoare analizei realizate la nivel multisursă și multiexpertiză;

**2.** Identificarea și selectarea surselor de informare relevante și eficiente în raport cu evaluarea ce urmează a fi realizată, cu accent pe utilizarea eficientă a resurselor informaționale, respectiv cu folosirea extensivă a surselor deschise - OSINT;

**3.** Culegerea informaţiilor – este util a se utiliza o grilă concretă care să direcţioneze modul în care se realizează colectarea şi structurarea primară a informaţiilor colectate;

**4.** Analiza propriu-zisă a informaţiilor care constituie etapă distinctă în cadrul managementului analizei informațiilor;

**5.** Reliefarea celor mai importante aspecte din punct de vedere al subiectului abordat;

**6.** Identificarea opţiunilor strategice necesare managerilor pentru gestionarea corectă a situației supusă procesului analitic;

**7.** Întocmirea unui raport/document care urmează a fi discutat, în detaliu, cu factorii decizionali de la nivelul organizaţiei;

**8.** Diseminarea documentului analitic realizat şi discutarea cu beneficiarul acestuia a rezultatelor obţinute și a eventualelor puncte la care mai trebuie să răspundă această analiză;

**9.** Alegerea aspectelor ce necesită monitorizare şi listarea măsurilor ce trebuie luate.

### **Recomandări pentru analişti**:

**1.** Implicarea a cât mai multe persoane cu expertiză diversă pentru a obţine cât mai multe puncte de vedere;

**2.** Se recomandă exploatarea resurselor și expertizei disponibile la nivelul organizaţiei;

3. Este util să se utilizeze PESTLES în combinaţie cu alte tehnici analitice de nivel strategic, precum SWOT, cele cinci forţe ale lui Porter, analiza competitivă, analiza comparativă de caz, tehnica scenariilor etc.;

4. Este esențial să nu se lucreze în mod independent – rezultate mult mai bune vor fi obţinute dacă se obţin și se valorifică mai multe puncte de vedere;

5. Nu trebuie reliefate concluzii pripite despre evoluţiile viitoare, bazate exclusiv pe situaţia actuală sau pe experiența din trecut;

6. Nu se recomandă colectarea unui volum foarte mare de date care nu sunt relevante (analistul nu trebuie să se piardă în detalii inutile);

Mediul extern este extrem de complex şi dinamic. Dacă nu este monitorizat constant putem avea surpriza să găsim schimbări semnificative în peisajul general. Acesta este motivul pentru care analiza PESTELS trebuie să fie efectuată în mod regulat, cu o anumită ritmicitate impusă de evoluţia situaţiei operative. În prezent, având în vedere dinamica accentuată a situaţiei de pe plan internaţional se apreciază necesar reluarea parcursului analitic într-un ritm destul de rapid.

Chiar şi aşa nu există nici o garanţie că orice modificare semnificativă va fi identificată. Vi s-a întâmplat vreodată să aşteptaţi pe cineva într-un loc aglomerat şi să nu-l observaţi decât atunci când a fost fix în faţa dumneavoastră? Aceasta pentru că aţi fost prea ocupat privind la altcineva sau la altceva (eraţi sigur ca poartă un anumit articol vestimentar).

Acelaşi lucru se poate întâmpla şi atunci când scanăm mediul extern - există o mulţime de lucruri care se întâmplă în diferite locuri şi este perfect posibil să trecem cu vederea modificări ale mediului extern care se dovedesc ulterior a fi incredibil de importante.

Acest lucru este posibil mai ales atunci când oamenii au decis deja, în mintea lor ceea ce ar trebui să se întâmple. Ei "ştiu" că persoana aşteptată va veni dintr-o anumită direcţie, şi atunci vor privi doar în acea parte. Acest lucru este bun în cazul în care persoana vine din această direcţie, dar nu tot atât de bun, dacă ea a ales o altă rută de acces.

Pentru a ajuta la luarea deciziilor şi pentru a planifica evenimente viitoare, organizaţiile trebuie să înţeleagă mai bine mediul în care îşi desfăşoară activitatea. Înţelegerea factorilor de mediu creează avantajul de a maximiza oportunităţile şi a minimiza ameninţările la adresa organizaţiei.

Efectuarea unei analize strategice de scanare implică aceste medii economice pentru a detecta şi a înţelege tendinţele generale, pe termen lung.

Utilizarea analizei PESTELS poate fi, de asemenea, un mod util de a avea opinii şi contribuţii de la o serie de oameni, mai ales dacă este utilizat într-o activitate de brainstorming de grup. O analiză PESTELS poate fi deosebit de eficientă atunci când este utilizată împreună cu alte instrumente de analiză, cum ar fi SWOT.

*Tabelul nr. 7 – Avantaje şi dezavantaje în realizarea analizei PESTELS*

# **3.4 Analiza situaţională**

*Analiza situaţională* – reprezintă o combinaţie de metode utilizate de şefii anumitor structuri pentru a analiza mediul intern şi extern la nivel organizaţional şi de a fixa obiectivele pe termen mediu şi lung ale acesteia, precum şi de a identifica mijloacele de acţiune necesare pentru îndeplinirea obiectivelor propuse.

Identificarea problemelor reprezintă un proces preponderent deductiv, fiind necesar să se răspundă la câteva întrebări esenţiale pentru înţelegerea problemei care trebuie rezolvată şi de a identifica soluţiile optime pentru stabilirea celor mai bune căi de urmat:

- Care este problema care trebuie rezolvată?
- Care sunt motivele reale ale apariţiei aceastei probleme?
	- Identificarea exhaustivă a cauzelor problemei
	- Cât de serioasă este problema care trebuie rezolvată?
- Care sunt actorii ce sunt afectaţi, în mod direct sau indirect, de această problemă?
	- Câţi actori sunt implicaţi? (apreciere cantitativă)
	- Unde sunt locaţiile actorilor analizaţi?
	- Care sunt caracteristicile specifice ale actorilor implicaţi?
- Ce măsuri trebuie adoptate pentru rezolvarea corectă a problemei?

Pentru a rezolva o problemă specifică este necesară analiza informaţiilor existente la un moment dat pentru a răspunde corect şi cât mai complet la aceste întrebări, evaluarea datelor fiind atât cantitativă, cât şi calitativă.

*1. Rezultatele aşteptate* – descriu, în mod inteligibil şi comprehensiv, efectele politicilor aplicate în zonele de interes. Rezultatele pot fi descrise complet în funcţie de stadiul sau participarea experţilor în cadrul procesului analitic.

*2. Resursele* – pot fi umane, financiare, logistice, precum şi altele materiale specifice care sunt utilizate pentru a îndeplini obiectivele propuse.

*3.* Resursele utilizate/consumate se aşteaptă să producă efecte în alegerea *serviciilor şi facilităţilor* adecvate rezolvării problemei supusă atenţiei.

*4.* Serviciile şi facilităţile se aşteaptă să producă efecte exclusiv prin *accesul şi utilizarea* acestora, în mod oportun, de către toţi beneficiarii vizaţi. Accesul poate fi descris luând în considerare lipsa de bariere (de natură juridică, culturală, comportamentală, temporală), proximitatea geografică sau gradul şi capacitatea beneficiarilor finali/decidenţilor de a utiliza serviciile şi facilităţile oferite de această metodă analitică performantă.

*5. Mediul* oferă contextul în care soluţiile şi politicile care sunt implementate la nivel organizaţional aduc schimbările preconizate de analiştii de informaţii. Mediul include contextul economic, politic, fizic, social şi cultural. Anumiţi autori includ printre aceşti factori şi populaţia, compoziţia şi distribuţia acesteia ca parte componentă a mediului.

### *Informaţii necesare pentru a realiza analiza situaţională*

Profilul populaţiei ţintă care urmează a fi analizată este definit, în mod coerent şi unitar, în contextul în care populaţia trăieşte, luându-se în considerare factorii de natură fizică, economică, socială, tehnologică, culturală şi politică. În acelaşi timp, acesta include profilul populaţiei vizate de analiza respectivă, în conivenţă cu zonele de interes abordate coerent în cadrul studiului, care sunt caracterizate printr-un mare caracter de specificitate de la o zonă la alta. În esenţă nu putem caracteriza o anumită zonă fără a ţine cont de specificul populaţiei, de obiceiurile sale şi de modul în care aceasta abordează anumite probleme. De fapt, analiza care se realizează trebuie să abordeze problema de la particular la general, respectiv de la comunitatea locală, la nivel naţional, după care se ajunge la palierul naţional, respectiv internaţional.

Majoritatea analiştilor abordează problematica internaţională, după care analiza se focusează pe aspectele regionale, respectiv naţionale şi locale. Această abordare are logică în cazul fenomenelor comune, respectiv de natură economică, însă oferă rezultate parţial adevărate în situaţia în care se analizează ameninţări caracterizate printr-un grad mare de simetrie, respectiv terorism, proliferarea armelor de distrugere în masă, cybercrime etc.

În continuare se oferă anumite exemple de informaţii care sunt folosite, în mod frecvent, pentru definirea profilului unui anumit stat sau a unei organizaţii, indiferent de tipologia acesteia, respectiv:

# *Analiza informaţiilor*

Analiza trebuie să răspundă la următoarele întrebări pentru a putea identifica corect problemele, extinderea problematicii analizate, publicul ţintă şi alte caracteristici ale populaţiei care este analizată.

# **A. Rezultate - Resurse**

- Ce tipuri de resurse se consideră necesar a fi utilizate pentru a eficientiza rezultatele?
- Ce tipuri de resurse sunt puse la dispoziţie de către factorii decidenţi?
- Resursele alocate sunt suficiente pentru îndeplinirea obiectivelor propuse?

# **B. Resurse – Servicii şi facilităţi**

- Care este eficienţa serviciilor şi facilităţilor produse?
- Au fost folosite resursele disponibile suficient de eficient pentru a furniza serviciile şi facilităţile solicitate?

# **C. Servicii şi facilităţi – Acces şi utilizarea serviciilor şi facilităţilor**

- Sunt serviciile şi facilităţile alocate judicios în zonele unde e nevoie de acestea?
- Persoanele din publicul ţintă cunosc ce servicii şi facilităţi sunt disponibile după terminarea proiectului?
- Din punct de vedere cantitativ sunt serviciile şi facilităţile oferite suficiente?
- Care este gradul de accesibilitate al serviciilor şi facilităţilor?
- Care este gradul de utilizare de către persoanele ţintă al acestor servicii şi facilităţi?
- **D. Accesul şi utilizarea serviciilor şi facilităţilor – Rezultate**
- Serviciile şi facilităţile au un impact semnificativ asupra populaţiei ţintă?
- Impactul serviciilor şi facilităţilor este pozitiv sau negativ?
- **E. Mediu**

- Care sunt condiţiile politice, demografice, economice, tehnologice, sociale şi culturale?
- Cum afectează condiţiile disponibilitatea resurselor, oferta de servicii şi facilităţi, accesul şi utilizarea acestora?

*CONCLUZIE: Rezultatele trebuie să fie validate prin mai multe metode, respectiv prin brainstorming, brainwriting, analiza PESTLES, discuţii în focus grupuri, analiza SWOT, precum şi prin consultări extensive cu reprezentanţi ai populaţiei ţintă.*

# **3.5 Analiza** "**PORTER**"

Analiza de intelligence constituie cea de-a treia etapă a ciclului de informaţii clasic (alături de planificare, culegere, evaluare, colaţionare şi diseminare a produselor de intelligence cu valoare acționabilă) şi constă în construirea de modele privind intențiile și capabilitățile de acțiune ale competitorilor, precum și identificarea unor factorilor structurali novatori care actionează pe piață.

Analiza Porter poartă denumirea după renumitul profesorul Michael Eugene Porter – specialist în domeniul managementului de nivel strategic și al competitivității companiilor, regiunilor și statelor - și promovează tipologia analizei de tip concurențial.

Totodată, analiza Porter constituie un *model de analiză a gradului de atractivitate a unui domeniu de pe piaţă și de elaborare a unei strategii de afaceri eficiente şi comprehensive a unei organizaţii. Această metodă reprezintă o alternativă foarte viabilă la analiza SWOT, fiind utilizată cu succes în diferite etape de evoluţie a unei companii (ex. lansare, dezvoltare, reorganizare).*

**Modelul lui Michael Eugen Porter<sup>33</sup> de diagnosticare strategică a unui domeniu de activitate:**

<sup>33</sup> Michael Eugene Porter (n. la 23 mai 1947) este profesor de management strategic la Harvard Business School. Reprezintă o autoritate în domeniul managementului strategic și competitivității companiilor, regiunilor și statelor. Munca sa este recunoscută de numeroase guverne, corporații și cercuri academice la nivel global. Conduce programul de la Harvard Business School dedicat pregătirii directorilor executivi nou numiți în corporațiile multinaționale;

Abordarea profesorului Michael Eugen Porter este una de nivel strategic şi abordează comprehensiv dinamica concurenţială a mediului de afaceri şi concepe metode analitice strategice specifice particularităţilor fiecărei organizaţii. În concepţia acestuia, alegerea unei strategii eficiente care produce rezultate rapide depinde, în primul rând, de natura şi intensitatea sistemului concurenţial ce se manifestă în domeniul de activitate care este supus procesului analitic.

Totodată, profesorul Michael Eugene Porter stabileşte, în mod concret şi coerent, strategiile generice care constituie puncte de iniţiere în construcţia particulară, cu caracter original, a strategiei ce trebuie adoptată de fiecare organizaţie în parte pentru a avea succes pe o anumită piaţă. Conceptul de piaţă trebuie privit în sens larg pentru ca metoda să se poată aplica, spre exemplu, şi domeniului securitar, având în vedere multiplicarea în ultimul timp a riscurilor specifice acestui domeniu.

Metoda clasică propusă de profesorul Michael Eugene Porter se bazează pe analiza a cinci factori, care îşi exercită, independent sau corelativ, influenţa în mediul concurenţial specific fiecărui domeniu de activitate. Puterea fiecărui factor şi combinarea acestora caracterizează domeniul de activitate sub raportul *intensităţii concurenţei* şi, în final, determină *rentabilitatea sectorului* – măsurată prin randamentul pe termen lung al capitalului investit.<sup>34</sup> O posibilă limitare a acestei metode constă în faptul că nu ia în considerare mediul de securitate, factor care devine din ce în ce mai important în activităţile desfăşurate la nivelul oricărei organizaţii.

*1. Analiza competitivității între organizaţiile existente pe un anumit segment de piaţă.*

Concurenţa este cu atât mai intensă în momentul în care:

- în domeniul respectiv de activitate activează mai multe organizaţii concurente care au forţe sensibil egale şi ocupă poziţii dominante sau privilegiate pe acea piaţă;

*Comentariu: Deşi nu se precizează în mod explicit, există o concurenţă inclusiv pe piaţa de intelligence, organizaţiile cu atribuţii în domeniu încercând, în mod constant, să furnizeze beneficiarilor instituţionali produse analitice de înaltă calitate, pe baza cărora decidentul poate lua decizii în cunoştinţă de cauză. Aceasta este concurenţa pozitivă, însă, în realitate, serviciile de informaţii au tendinţa de a se denigra una pe cealaltă în faţa decidenţilor, scopul fiind unul extrem de pragmatic, respectiv obţinerea de resurse instituţionale la un nivel superior celorlalte organizaţii de profil.*

<sup>34</sup> [http://ro.scribd.com/doc.](http://ro.scribd.com/doc/46910790/Modelul-Lui-Porter#scribd)

*Teoretic, serviciile de informaţii trebuie să înţeleagă faptul că pe domeniul securitar nu trebuie să existe concurenţă, iar schimbul extensiv de informaţii dintre acestea trebuie să devină o practică curentă, în beneficiul siguranţei şi securităţii cetăţeanului şi, implicit, securităţii naţionale, regionale şi internaţionale.*

- se înregistreză un nivel scăzut de dezvoltare a domeniului respectiv de activitate – un sector industrial aflat în creştere este mai puţin stresant decât unul considerat dinamic în care este necesară schimbarea rapidă a strategiilor de marketing;

- costurile fixe ocupă un procent relevant în structura costurilor specifice domeniului de activitate – capacităţile de producţie şi logistică de mari dimensiuni, care presupun investiţii importante ce pot fi recuperate doar prin volume mari de servicii şi produse comercializate şi cote de piaţă relativ ridicate;

- se evidenţiază costuri relativ ridicate de depozitare a produselor – în acest context, se manifestă pregnant tendinţa de reducere substanţială a stocurilor la furnizor, prin practicarea unor preţuri de vânzare scăzute, fapt ce intensifică, în mod constant, concurenţa bazată pe preţuri;

- există o diferenţiere relativ slabă a caracteristicilor produselor ofertate de organizaţiile concurenţiale – factorii de diferenţiere a produselor ofertate nu reprezintă, în general, un criteriu relevant pentru opţiunea de cumpărare a clienţilor, aceştia având posibilitatea să migreze relativ uşor de la un producător la altul;

- existenţa unor bariere considerabile de ieşire de pe piaţa de profil, fapt ce nu conduce la o diminuare substanţială a presiunii concurenţiale prin părăsirea sectorului de activitate în caz de scădere consistentă a pieţei de profil;

- producătorii dispun de capacități de producţie excedentare, care stimulează creşterea substanţială a producţiei şi mărirea în mod artificial a cotelor de piaţă;

- înregistrarea unor mize strategice importante, respectiv repoziţionarea afacerilor companiilor pe un domeniu profitabil, de acaparare a unor segmente importante de piaţă, precum şi realizarea de fuziuni şi achiziţii cu efecte estimate ca fiind extrem de favorabile.

Aceste caracteristici ale pieţei concurenţiale conduce la declanşarea în mod frecvent a unor "războaie" de preţuri şi de marketing-publicitate, fapt ce necesită aplicarea de politici şi strategii foarte dinamice de diversificare şi înnoire a produselor oferite, fapt ce duce la creşterea considerabilă a costurilor asimilate concurenţei.

*2. Analiza intrărilor de noi competitori pe piaţa de profil, în cadrul domeniului de activitate având în vedere gradul mare de risc pe care aceștia îl reprezintă.*

Un domeniu de activitate nu are un grad ridicat de atractivitate dacă, în viitor, pot pătrunde uşor noi concurenţi, care sunt capabili să aducă capacităţi de producţie şi resurse suplimentare şi care vor intenţiona să crească cota de piaţă şi distribuirea profiturilor. Intrarea în piață este mai facilă dacă barierele de intrare şi tendinţa de relaţii concurenţiale între competitorii existenţi sunt mai puţin relevante sau reduse. O aprofundare a analizei presupune *studierea corelată a intrărilor şi ieşirilor potenţiale* din cadrul domeniului de activitate, sub raportul nivelului barierelor existente în ambele cazuri.

Astfel:

- dacă ambele bariere – de intrare şi de ieşire – sunt relativ mici, veniturile sunt mai stabile, dar mici pentru că firmele intră şi părăsesc uşor și fără restricţii piața respectivă, existând un risc ridicat în ceea ce priveşte gradului de concurenţă;

- dacă barierele de intrare sunt mici, iar cele de ieşire mari, firmele intră uşor atunci când conjunctura pe piaţa de profil este net favorabilă, dar ies greu, iar în aceste condiţii oferta de produse depăşeşte cu mult capacitatea de absorbţie a pieţii, reducându-se, în mod considerabil, nivelul profiturilor pentru toţi competitorii existenţi pe acea piaţă;

- cel mai bun, atractiv şi competitiv sector este acela în care barierele de intrare sunt înalte, iar cele de ieşire sunt mici; în acest fel, se intră greu pe piaţă şi se părăseşte uşor domeniul în caz de recesiune economică majoră;

- dacă ambele bariere sunt înalte, potenţialul de profit este ridicat, dar prezintă un risc mare deoarece este îngreunată ieşirea din sector în momentul în care ritmul de creştere a activităţii şi posibilităţile de obţinere de profituri devin stabile sau chiar încep să se diminueze considerabil.

### *3. Analiza gradului de ameninţare a unor produse de substituţie*

Un domeniu *nu este atractiv* dacă se caracterizează prin existenţa unor înlocuitori actuali sau potenţiali ai produselor consacrate, aceşti înlocuitori ai produselor tradiţionale având preţuri competitive raportat la calitatea acestora. Aceștia determină formarea unor "plafoane" ale preţurilor ce pot fi obţinute ca urmare a faptului că o parte din cererea existentă migrează spre produsele substituente care sunt mai atractive din punct de vedere al preţurilor oferite pe piaţa de profil. În acest context, companiile trebuie să monitorizeze, în mod continuu, evoluţia preţurilor şi a calităţii produselor înlocuitoare pentru a-şi adapta rapid strategiile şi politicile comerciale şi de a rezista pe piaţa de profil. O scădere a acestora determină o diminuare a cererii şi, în funcţie de aceasta, a preţului şi, implicit, a profitului pentru produsele substituente/de bază.

### *4. Analiza capacităţii de negociere a clienţilor*

Un domeniu de activitate *nu este atractiv* atunci când clienţii dispun de o putere mare de negociere, care este obţinută prin angajarea de personal înalt calificat în domeniul managementului. Aceştia încearcă să obţină, în mod direct, preţuri de vânzare cât mai mici, produse de calitate superioară furnizând servicii post-vânzare şi facilităţi comerciale economice şi deosebite. Aceasta determină creşterea concurenţei în cadrul sectorului, concomitent cu scăderea profitabilităţii.

Puterea de negociere a clienţilor creşte considerabil în importanţă atunci când:

- se orientează, adaptează şi poziţionează mai bine pe piața de profil;

- achiziţionează cantităţi importante, în raport cu puterea de producţie a furnizorului;

- produsele achiziţionate deţin o pondere relevantă în valoarea totală a cheltuielilor clientului;

- produsele ofertate sunt standardizate sau slab diferenţiate faţă de cele oferite de concurenţă;

- costurile de transfer în cazul schimbării furnizorilor de produse şi servicii sunt relativ mici;

- oferta de produse pe piaţă este mai mare decât cererea existentă, fiind necesare adoptarea unor tehnici performante de negociere;

- produsul cumpărat nu este prea important pentru client, acesta putând să renunţe uşor la el;

- producătorii sunt sensibili la preţ datorită marjelor unitare mici de profit.

Pentru a rezista pe piaţa de profil, producătorii aleg pe acei clienţi care au cea mai mică putere de negociere sau de schimbare a furnizorilor, respectiv aleg situaţia în care oferă produse cu caracteristici superioare, competitive ca preţ, pe care clienţii nu le pot refuza prea uşor.

### *5. Analiza capacităţii de negociere a furnizorilor*

Un domeniu *nu este atractiv* dacă furnizorii firmei au posibilitatea de a creşte artificial preţurile resurselor oferite, precum şi de a reduce semnificativ cantitatea livrată.

Puterea de negociere a furnizorilor este mai mare atunci când:

- nu există produse înlocuitoare/de substituţie viabile din punct de vedere tehnologic sau al preţului oferit;

- produsul oferit de furnizor este foate important pentru client, dispariţia acestuia de pe piaţă conducând la dezechilibre majore pe piaţa de profil;

- costurile determinate de schimbarea furnizorului sunt relativ ridicate;

- produsele oferite de furnizor au un grad mare de diferenţiere;

- sunt bine organizaţi şi orientaţi spre profit prin furnizarea unor produse de calitate;

- există un număr redus de furnizori.

Cel mai eficient mod de apărare pentru cumpărători constă în stabilirea unor relaţii de durată reciproc avantajoase cu furnizorii, respectiv identificarea şi utilizarea unor surse multiple de aprovizionare, prin această metodă reuşindu-se diversificarea potenţialilor furnizori capabili să dea produsele solicitate în timp real.

*Figura nr. 6 – Reliefarea forţelor generate prin metoda analitică a lui Porter*

După analizarea comprehensivă a celor cinci factori care îşi exercită influenţa în mediul concurenţial specific anumitor pieţe de profil, Michael Eugene Porter a propus trei tipuri generice de **strategii economice**, respectiv: costuri cât mai mici, variabilitate/produse diferite și concentrare pe piața de nișă.

# **3.6 Metoda analitică Red Team**

Sintagma "red team" sau "red teaming" are mai multe sensuri. Astfel, o primă definiție constă în faptul că "red teaming" reprezintă modul de a vizualiza corect o problemă/situație/fenomen din perspectiva unui adversar/oponent sau competitor. Această definiție reprezintă modul comun de înțelegere a tehnicii "red teaming" de către analiștii din cadrul serviciilor de intelligence.

O definiție mai extinsă constă în faptul că "red teaming" constituie o provocare strategică a unei organizații cu privire la planurile, programele și presupunerile la toate nivele – strategic, operațional și tactic. Această definiție nu se referă numai la adversari sau competitori, ci oferă, ca și avocatul diavolului, alternative de interpretare, pe de o parte și combate ideile preconcepute dintr-o organizație, pe de altă parte. În interpretarea acestei definiții, "red teaming" este mai mult o strategie de management, decât o tehnică specială de analiză. De asemenea, sintagma "red teaming" este folosită, uneori, ca sinonim pentru "any form" – analiza probleme dificile sau analiza alternativă.

"Red team" este o metodă bazată pe lucrul în echipă şi exersarea empatiei în raport cu ţinta vizată ("intrarea în mintea şi în pielea celuilalt", pentru a gândi prin prisma strategiilor acestuia). Pentru ca tehnica să fie aplicată cu succes, ţinta trebuie cunoscută în detaliu, iar aplicarea sa presupune lucrul într-o echipă, fiecărui membru revenindu-i un anumit rol bine determinat.

Printre punctele tari se numără faptul că ajută analistul să înţeleagă că nu numai capcanele cognitive, dar şi prejudecăţile şi stereotipurile (de exemplu cele de ordin culturalistoric) pot fi un obstacol în înţelegerea ţintei/adversarului şi contribuie la inventarierea problemelor ce trebuie soluţionate analitic. De asemenea, previne riscul de a-i privi pe ceilalţi "în oglindă", respectiv de a-i privi ca pe tine însuţi. Această tehnică poate fi folosită pentru a orienta căutarea de noi informaţii şi generarea de scenarii.

"Red Team Analysis" este, de regulă, inițiată de persoana cu putere de decizie în vederea creării unui proiect special sau grupare ori instituție cu analiști care au abilități culturale și analitice de a aplica aceste tipuri speciale de analiză. O analiză de tip "red team" este, adesea, inițiată pentru a contesta judecata tradițională ca principiu, în vederea garantării altei alternative raționale care a fost luată în considerare cu succes. Este, în esență, o versiune modernă a metodei de analiză "avocatul poporului".

Persoanele cu funcții de conducere ar trebui să inițieze "Red Team Analysis" ori de câte ori este percepută nevoia de a contesta judecata tradițională referitoare la o problemă importantă, sau ori de câte ori instituția competentă este percepută ca având lipsă nivelul de expertiză cerut pentru a înțelege punctul de vedere al adversarului/țintei sau competitorului.

"Red Team Analysis" poate ajuta analiștii, în mod independent, de modelul lor mental bine dezvoltat – înțelegere rațională, norme culturale și valori personale. Când analizezi un oponent/o țintă, modul de abordare al "red team" implică ca analistul să-și schimbe macheta de referință de la un "observator" al adversarului ori competitorului la un "actor" care acționează în interiorul mediului cultural și politic al adversarului/competitorului. Această transpunere ori rolul jucat este de ajutor când analistul încearcă să reproducă modelul mintal al liderilor autoritari, grupărilor teroriste ori grupurilor neoccidentale care acționează sub diverse coduri de comportament sau motivații decât al celor cu care cei mai mulți oameni sunt obișnuiți.

Scopul tehnicii de analiză "red team" este de a contesta o judecată existentă prin construirea împotriva judecății respective a unei puternice situații posibile. Dacă scopul este de a înțelege modul de gândire al adversarului sau competitorului, ne regăsim în aplicarea tehnicii de analiză "Red Hat". Diferența este că resursele culturale, expertiza substanțială și abilitățile analitice suplimentare pot fi folosite în implementarea tehnicii de analiză "red team". Este încurajată utilizarea "rolului jucat" sau "metodei Delphi" pentru verificarea sau suplimentarea rezultatelor obţinute prin analiza "red team".

Tehnica "red team" este foarte apropiată de tehnica de analiză "Red Hat", prezentând multe similitudini.

# **3.7 Metoda analitică Avocatul Diavolului**

Conform [Wikipedia,](http://en.wikipedia.org/wiki/Devil%27s_advocate) în limbaj uzual, avocatul diavolului este cineva care, dacă i se dă un subiect anume, ia o poziţie cu care nu este neapărat de acord, de dragul argumentării. Scopul acestui proces este, în mod uzual, testarea calităţii argumentaţiei iniţiale şi identificarea punctelor sale slabe şi folosirea celor aflate fie pentru a îmbunătăţi, fie pentru a abandona poziţia iniţială.

Metoda avocatului diavolului urmăreşte stimularea comportării creative şi gestionarea conflictelor şi tensiunilor apărute între participanţii la procesul decizional în etapa de generare a diferitelor ipoteze considerate în luarea deciziilor.

Metoda constă în aceea că o persoană sau un grup de persoane pregăteşte şi prezintă un plan de acţiune pentru rezolvarea unei situaţii apărute într-un mediu în schimbare. Altă persoană, sau grup de persoane, joacă rolul avocatului diavolului, încercând să evidenţieze şi să argumenteze neajunsurile planului propus printr-o critică nu neapărat constructivă. Această critică serveşte, alături de planul iniţial, ca bază pentru un plan revizuit.

Avantajul metodei constă în aceea că problema poate fi analizată din mai multe perspective şi şansele de a trece cu vederea anumite aspecte greu de perceput se micşorează. Rolul moderatorului discuţiei, care trebuie să întreţină o atmosferă sănătoasă, stimulatoare pentru expunerea deschisă a opiniilor, este foarte important.

Avocatul diavolului este o tehnică preluată din practica Bisericii Romano-Catolice. La bază, aceasta presupunea desemnarea unei persoane care să formuleze toate obiecțiile posibile vizavi de cel propus spre canonizare. Actualmente, este considerată ca reprezentând fundamentul gândirii critice, dat fiind că se concentrează pe declanșarea unei dispute constructive de idei.

Avocatul diavolului reprezintă o metodă distructivă (deoarece membrii echipei nu ajung la nicio idee comună), utilă atunci când se doreşte provocarea unei discuţii argumentative, verificarea unui consens analitic cu privire la o anumită temă sau identificarea oricăror date, informaţii sau raţionamente care ar putea contesta/slăbi propria argumentaţiepermiţând eliminarea carenţelor astfel identificate.

În domeniul intelligence, metoda reprezintă relevanţă inclusiv din perspectiva identificării unor interpretări alternative asupra unei teme, care să faciliteze, ulterior, direcţionarea culegerii de informaţii.

Atunci când ideile sunt încă în curs de formare sau când deciziile sunt încă în stadiul de a fi luate evaluate, criticile şi conflictul constructiv sunt esenţiale pentru a testa şi a vedea dacă ideile sunt într-adevăr valoroase şi, în caz că sunt, pentru a ajuta la creşterea acestei valori. Conflictul este un indicator care arată că sunt luate în considerare puncte de vedere diferite şi că starea de competiţie necesară pentru identificarea celei mai bune idei continuă să existe. În decursul acestei competiţii, ideile sunt întărite prin investigarea suplimentară şi continuarea luării lor în considerare sau prin combinarea unor idei diferite pentru a rezulta un singur concept, care este mai puternic. Prin contrast, faptul că toţi oamenii din grup sunt întotdeauna de acord ar putea fi un indicator ce arată că, de fapt, grupul nu are prea multe idei sau că preţuieşte mai mult consensul decât sugestiile de calitate.

Fie că te bazezi pe tehnici vechi de secole, precum "avocatul diavolului", fie că testezi tehnici noi precum plusarea sau doar amâni luarea unei decizii pentru următoarele şedinţe până când cineva vine cu un punct de vedere diferit, echipa ta va lua decizii mai bune atunci când cultivi un pic starea de spirit ce impulsionează criticile pozitive.

Chiar dacă aplicarea acestor tehnici nu este obligatoriu să garanteze precizia analitică sau acurateţea judecăţilor de valoare, ele îmbunătăţesc calitatea informaţiilor şi cresc gradul de validitate a presupoziţiilor, prin aceasta sporind utilitatea produsului final pentru beneficiari.

# **3.8 Analiza valorii utile**

Analiza valorii utile este o tehnică de determinare a alternativelor decizionale folosită în general atunci când există o multitudine de opțiuni, sens în care se poate determina alegerea optimă.

La nivelul Ministerului Afacerilor Interne, această tehnică de analiză poate fi aplicată situațiilor manageriale care necesită fundamentarea anumitor decizii pentru stabilirea priorităţilor aferente activităților care urmează să se deruleze pe viitor.

În ultimii ani, specialiștii au analizat modul în care un anumit tip de logică poate fi aplicat în sfera teoriei deciziilor, context în care s-a constatat faptul că factorii de decizie sunt adeseori puși în situația de a selecta dintr-un set de alternative posibile, o alternativă optimală capabilă să satisfacă simultan un set de criterii sau obiective și o serie de restricții.

Principala contribuție în acest domeniu au avut-o teoreticienii Bellman și Zadeh, care au afirmat că o decizie ce poate fi considerată optimală trebuie să satisfacă atât obiectivele, cât și restricțiile.

Pe baza teoriei celor doi teoreticieni au fost dezvoltate o multitudine de metode și tehnici de determinare a alternativei optimale în condiții multicriteriale de certitudine, printre care și analiza valorii utile.

Astfel, exemplificăm utilizarea acestei tehnici în procedura de selecție a unei firme în vederea achiziționării de autoturisme pentru dotarea instituție.

Pentru aflarea valorii utile se va folosi programul EXCEL, cu ajutorul căruia se vor concepe două tabele similare cu figurile reprezentate mai jos. După selecția unor producători de autoturisme care dețin modele cu specificații asemănătoare, se vor identifica caracteristici ale produselor, relevante pentru cei care efectuează analiza.

În prima etapă se va calcula factorul ponderal **q**, care relevă importanţa pe care o acordăm criteriilor selectate, în raport de celelalte.

Se vor atribui punctaje situate între valorile 0 și 2 criteriilor de pe verticală în comparaţie cu cele de pe orizontală.

Scala importanţei: 0 - puţin important; 1- la fel de important; 2- foarte important.

Se va însuma pe verticală punctajul obţinut şi apoi se va împărţi fiecare sumă individuală la suma totală, obţinându-se astfel coeficientul **q** pentru fiecare criteriu în parte.

*Tabelul nr. 8 - Calculul factorului ponderal q*

Participanţii trebuie să înţeleagă ce înseamnă fiecare criteriu în parte, iar cifrele care se introduc în tabel vor fi argumentate prin date tehnice concrete.

În a doua etapă se vor acorda note de la 1 la 10 fiecărui model de autoturism pentru toate criteriile indicate.

Scala preferinţei: 1- cel mai slab, 5 – similar, 10 – cel mai bun.

După calcularea factorului ponderal **q**, valorile vor fi introduse în tabelul cu produsele analizate, iar fiecare notă atribuită produselor, în funcţie de criteriile stabilite, se va înmulţi cu factorul ponderal corespunzător. Cifrele astfel obţinute se însumează pe verticală obţinând un punctaj final pentru fiecare produs în parte. Produsul care primeşte cel mai ridicat scor este cel care ne împlineşte cel mai bine trebuinţele şi posibilităţile financiare.

*Tabelul nr. 9 - Tabel comparativ reprezentând obținerea valorii utile*

Această tehnică analitică poate fi utilizată şi în activitatea MAI atunci când managerii îşi stabilesc priorităţile activităţii pentru anul următor. Produsul pe care doream să-l achiziţionăm este înlocuit cu tipuri de infracţiuni cu incidenţă mare în zona de competenţă, iar caracteristicile produsului vor deveni caracteristicile tipurilor de infracţiuni alese, semnificative pentru activitatea de luare a deciziei (exemplu: impact social, costuri de prevenţie etc.).

# **3.9 Analiza comparativă de caz**

Literatura de specialitate în domeniul științelor sociale, în general, și în analiza informațiilor, în special, acreditează ideea conform căreia comparația este baza oricărui demers analitic. Comparația oferă posibilitatea de a evidenția atât aspectele particulare, cât și pe cele generale. În conturarea teoriilor, în definirea conceptelor, analiza comparativă servește fundamentării.

La nivelul Ministerului Afacerilor Interne, analiza comparativă de caz este utilizată cu predilecție în cadrul analizelor operaționale, constituind o tehnică prin care pot fi coroborate elementele comune existente între incidente comise cu recurență de aceeași făptuitori, în scopul identificării acestora.

Termenul de "incident în serie" defineşte un număr de incidente cu aceleaşi caracteristici şi care sunt comise sau organizate de aceiaşi autori. Analiza comparativă de caz permite rezolvarea simultană a mai multor incidente, realizarea de profiluri de risc, profilarea evenimentelor cu grad sporit de risc, pentru identificarea unor persoane sau a unui grup de autori. În acest mod se previne comiterea unor incidente similare.

Coroborarea caracteristicilor mai multor infracțiuni din aceiași serie poate conduce la elucidarea condițiilor în care s-a produs fapta, metoda și motivului autorului, fapt ce creează premisele favorabile identificării acestuia.

În vederea explicării amănunțite a acestei tehnici vom enunța diferite incidente care, la prima vedere nu sunt conexate între ele, încercând totodată să le identificăm pe cele care ar fi putut fi comise sau organizate de aceiaşi autori.

Pe parcursul activităților de analiză a incidentelor comise în serie analistul trebuie să dispună de un număr de criterii pe baza cărora selectează anumite incidente pe care le compară.

Criteriile selectate trebuie să se corespundă următoarelor cerințe:

- *să nu fie foarte specifice* - altfel se vor selecta foarte puţine incidente şi din acest motiv există posibilitatea să nu se ia în considerare infracţiuni care într-adevăr au legătură;

- *să nu fie foarte generale* - dacă criteriile sunt foarte generale, se va selecta un număr foarte mare de infracţiuni, ceea ce va duce la o pierdere de vreme;

- *să fie asemănătoare* - este nevoie de caracteristici similare pentru a le compara. Chiar dacă autorii au comis infracţiuni de natură diferită nu este nevoie să le comparăm, deoarece au caracteristici diferite;

- *intervalul de timp vizat* - ținând seama de criteriile menţionate mai sus, trebuie să limităm perioada de căutare în timp. Dacă sunt multe fapte în perioada considerată, trebuie să eliminăm din acestea pentru a putea controla numărul de fapte, iar dacă în timpul acestor verificări se constată că există, în afara perioadei alese, fapte care ar putea fi importante, întotdeauna este posibil să extindem această perioadă. După aceea, putem preciza, într-un mod mai strict, criteriile cu scopul de a păstra numărul de fapte la un nivel care poate fi exploatat;

- *restricţii în datele disponibile* - câteodată există probleme legate de datele unei perioade. Orice lipsă de date despre anumite subiecte trebuie menţionată în momentul dezvoltării ipotezelor.

După ce am stabilit criteriile de analizat se vor compara datele. Aceasta se face, în mod normal, introducând cuvinte-cheie într-o foaie de calcul. Succesul acestei operaţiuni depinde pe de o parte de măsura în care datele sunt disponibile şi pe de alta de standardizarea codificării acestora.

### **Matricea comparativă**

Ulterior colectării datelor, acestea trebuie să poată fi comparate ușor, de obicei cu ajutorul unei matrice comparative. O astfel de matrice se poate realiza de mâna sau cu ajutorul unui calculator (baza de date, foaie de calcul, tabel). Cele mai bune programe sunt cele care permit analistului să selecteze datele şi să realizeze căutări în ele.

Dacă matricea va fi desenată de mână, numele şi referinţele se pot poziționa sus, iar criteriile de comparaţie pentru fiecare caz la dreapta. Dacă se folosește un program informatic, este obligatorie menționarea criteriilor în zona superioară a tabelului.

### **Criterii tipice**

Unele criterii sunt cu adevărat tipice pentru unele infracţiuni. Exemplificăm astfel un asasinat, în cazul căruia există obligatoriu o victimă şi, automat, elemente despre această victimă; există unul sau mai mulţi asasini şi, evident, elemente despre aceştia; există un mod de operare şi elemente referitoare la răni sau arme.

În cazul unui şantaj, pe lângă victimă este necesară și o vulnerabilitate a acesteia. Infractorii trebuie să ameninţe victima cu trecerea la acţiune în cazul în care refuză să răspundă pretenţiilor lor.

Criteriile specifice în acest caz ar fi:

- o persoană sau o categorie de victime;
- natura şantajului;
- metoda de contactare a victimei;
- tipuri de ameninţare;
- acţiunea cerută de delincvent.

### **Alte criterii**

Câteodată, unele criterii nu sunt adecvate tipului de infracţiune comisă, dar reies direct din dosar. De exemplu, o serie de asasinate în care, de fiecare dată, victima a fost tranşată. Sar putea ca în acest caz elementele să fie menţionate la unele fapte, dar nu în toate dosarele. Matricea comparativă va face ca în acest caz să reapară aceste lacune, iar analistul va putea din acest moment să solicite verificări suplimentare cu scopul de a vedea dacă s-ar putea sau nu să fie vorba de un comportament sau un mod de operare specific.

### **Incidente incompatibile cu analiza comparativă**

Unele tipuri de incidente nu se pretează la o analiză comparativă de caz având în vedere următoarele motive:

- unele elemente legate de criteriile tipice nu sunt disponibile decât după arestarea suspectului/suspecţilor;

- imposibilitatea de a identifica tendinţe asemănătoare în elemente;
- lipsa de elemente pentru a compara faptele.

În acest caz, investigaţiile se bazează foarte bine pe informatori, declaraţiile martorilor şi ale reţinuţilor, precum şi pe filaj.

# **Identificarea corespondenţelor**

După stabilirea matricei comparative, trebuie să se compare diferitele elemente ale fiecărui criteriu. Este important de considerat atât criteriile generale, cât şi cele specifice.

a) Criterii generale

*Exemplu:*

Furturi în orașe din România.

- hoţii operează în grup;
- hoţii au feţele acoperite.

b) Criterii specifice

*Exemplu:*

Furturi în orașe din România.

- hoţii folosesc ca arme de foc (pistoale);
- hoţii folosesc un autoturism marca Dacia de culoare roșie.

Cea mai bună modalitate de a identifica corespondenţele este de a sublinia particularităţile în primul caz şi de a colora la fel cu ceea ce este asemănător în celelalte cazuri.

Se subliniază, cu un marker, criteriile specifice (linie destul de lată) în timp ce criteriile generale se subliniază atât cât e nevoie. Astfel, pe baza culorilor, se identifică cel mai uşor faptele care pot fi legate între ele.

Exemplul din matricea de mai jos este relevant în acest sens, iar în urma folosirii acestei metode rezultă că furturile comise de la magazinele de amanet din București au legătură.

*Tabelul nr. 11 – Tabel comparativ furturi magazine de amanet*

### **Evaluarea probabilităţii**

Identificarea corespondenţelor nu constituie finalul analizei, în acest punct analistul vede numărul de legături comparative, însă numărul de corespondenţe nu indică, totuşi, probabilitatea că faptele au legătură cu aceiaşi autori. Factorul cel mai important este natura acestor componente şi, în special, faptul de a determina frecvenţa elementelor care corespund.

În pofida faptului că incidentele A şi B au mai multe comparaţii decât C şi D, ni se pare mai verosimil ca acestea din urmă să fie comise de aceeaşi persoană. Aceasta ne demonstrează nevoia de a aprecia bine (să ştim cât valorează) valoarea fiecărei comparaţii înainte de a lua o decizie referitoare la probabilitatea conform căreia faptele au fost comise de același autor. Trebuie să luăm în considerare atât comparaţiile pozitive, cât şi pe cele negative.

# **Calcularea probabilităţii**

Importanţa comparaţiilor este arătată de valoarea atribuită, în principal, între 0% şi 100%. Dacă informaţiile ne indică faptul că nu există nicio posibilitate ca faptele să fie comise de aceiaşi autori, valoarea probabilităţii este 0%. Dacă, conform informaţiilor noastre, este adevărat că faptele au fost comise de aceiaşi autori, valoarea probabilităţii se ridică la 100%.

Aceste valori sunt din start extreme şi este doar o întâmplare că analistul va ajunge la o astfel de concluzie. Calcularea probabilităţii nu este o tehnică exactă. Acest calcul este făcut de analist cu scopul de a reflecta mai bine asupra posibilităţii ca autorii infracţiunilor să fie aceleaşi persoane şi mai ales din ce motiv.

Un element particular poate avea o valoare diferită în cazuri diferite, în funcţie de informaţiile de care se dispune.

Mai întâi, se evaluează comparaţiile pozitive. Dacă nu se cunoaşte decât prima corespondenţă, care ar fi probabilitatea ca acelaşi autor să fi comis fapte legate de acest element? Iar dacă prima şi a doua corespondenţă se cunosc, care ar fi atunci probabilitatea să fie vorba de acelaşi autor? Şi aşa succesiv. Probabilităţile corespondenţelor se calculează cumulativ. Nu se atribuie o valoare fiecărei corespondenţe pentru ca după aceea să se adune totul. Corespondenţele au o valoare mai mare dacă se împart pe criterii diferite de comparaţie. De exemplu, similitudinile în modul de operare, în descriere şi tipul de loc. În continuare, se evaluează la fel comparaţiile negative. Să presupunem că se cunosc toate comparaţiile pozitive şi doar prima comparaţie negativă, care ar fi probabilitatea să fie implicat acelaşi autor? Şi aşa în mod succesiv.

# **CAPITOLUL 4 – POTENŢIALE RISCURI DE SECURITATE LA NIVEL GLOBAL, REGIONAL ŞI NAŢIONAL**

Evoluţiile în planul securităţii globale relevă revenirea la politica de forţă a Federaţiei Ruse, multiplicându-se intervenţiile militare la adresa unor state independente şi suverane, cea mai recentă intervenţie, din anul 2015, fiind în Ucraina şi s-a concretizat prin anexarea Peninsulei Crimeea. În ceea ce priveşte provocările de securitate la nivelul Europei este necesară identificarea unei soluţii coerente şi unitare în faţa agresiunilor Federaţiei Ruse şi a ameninţărilor de natură hibridă, din ce în ce mai persistente la frontiera de est, iar pe de altă parte se impune gestionarea corespunzătoare a valului de migranţi proveniţi din zonele de instabilitate din Orientul Mijlociu şi Nordul Africii (MENA<sup>35</sup>), în vecinătatea sudică a Alianţei.

La nivel regional persistă unele stări tensionate, determinate atât de tendinţa unor actori statali de a acţiona în logica sferelor de influenţă, controlând zone de importanţă strategică, cât şi de menţinerea vechilor dispute de natură etnică sau religioasă, separatiste, ori de contestare a frontierelor existente. Evoluţia probabilă a acestor stări în vecinătatea estică şi sudică a României poate genera un potenţial conflict militar, cu impact major la adresa securităţii ţării noastre.

Cu privire la Regiunea Extinsă a Mării Negre se remarcă o destabilizare accentuată a situaţiei de securitate, pe fondul acţiunilor desfăşurate de Federaţia Rusă pentru consolidarea zonelor de influenţă, a fenomenului migraţionist şi a instabilităţii pregnante din zona Balcanilor de Vest.

Dezvoltarea potenţialului militar din vecinătatea estică şi sudică a ţării noastre, materializată în constituirea şi dislocarea de capabilităţi militare moderne în proximitatea frontierelor României, concomitent cu derularea unor procese ample de reorganizare, modernizare şi înzestrare cu sisteme de armament ce înglobează tehnologii avansate, precum şi creşterea numărului de exerciţii militare de amploare, desfăşurate cu înştiinţare în termen

<sup>35</sup> **M**iddle **East** and **N**orth **A**frica.

scurt sau chiar fără notificare, reprezintă cel mai important factor de risc la adresa securităţii naţionale.

Tensiunile interetnice şi dezechilibrele economice în state din zona Balcanilor de Vest sau din estul României pot conduce la reactivarea unor conflicte locale de mică intensitate, care se pot transforma rapid în riscuri la adresa securităţii ţării noastre.

Ineficienţa măsurilor de control asupra fluxului migraţionist provenit din MENA şi a celor de integrare reală a refugiaţilor în societatea europeană poate afecta arhitectura de securitate comunitară în ansamblu, generând riscuri la adresa tuturor statelor membre ale UE, inclusiv asupra României.

Fenomenul terorist nu reprezintă, în prezent, o ameninţare directă, însă apropierea geografică de zonele în care acest fenomen se manifestă pregnant, precum şi participarea ţării noastre la acţiunile de stabilizare/reconstrucţie în zonele de conflict îi pot determina pe promotorii terorismului să înscrie România pe lista ţintelor vizate.

Războiul hibrid, ca ameninţare din partea unui adversar statal sau non-statal, care utilizează vectorial şi de o manieră conjugată metode şi mijloace convenţionale şi neconvenţionale poate reprezenta un risc major la adresa securităţii naţionale a României.

Operaţiile informaţionale, ca modalitate eficientă de destabilizare a statelor-ţintă, reprezintă un factor de risc special, prin capacitatea de a crea diviziuni la nivel societal, de a slăbi încrederea în guvernele naţionale şi de a afecta coeziunea la nivelul NATO şi al UE.

Proliferarea armelor de distrugere în masă şi a vectorilor purtători, a armamentelor, a tehnologiilor şi materialelor nucleare şi a mijloacelor letale neconvenţionale continuă să reprezinte o ameninţare semnificativă. Această ameninţare este amplificată de capacitatea vectorilor actuali de a transporta la ţintă atât încărcături convenţionale, cât şi dispozitive explozive chimice, biologice, radiologice sau nucleare. Similar, proliferarea sistemelor de lovire de înaltă precizie se menţine ca preocupare a actorilor statali şi non-statali, procesul fiind facilitat de accesul la tehnologie.

În acest context, se apreciază faptul că "*o soluţie pentru neproliferare este existenţa unui sistem matur de control al exporturilor de produse şi tehnologii strategice, care se referă la un set de politici guvernamentale, norme legale şi practici destinate reglementării comerţului cu produse sensibile din punct de vedere al proliferării, cu scopul de a preveni*  *răspâdirea ADM<sup>36</sup> şi, concomitent, să faciliteze comerţul cu produse şi tehnologii strategice*."<sup>37</sup>

Atacurile cibernetice constituie o categorie complexă de ameninţări, prin dinamica accentuată, caracterul global, dificultatea identificării sursei atacului şi a stabilirii măsurilor eficiente de contracarare. Ţintele probabile ale acestor atacuri pot fi atât obiectivele de infrastructură critică civilă, cât şi sistemele de comunicaţii şi tehnologiile informatice din domeniul apărării.

Crima organizată transfrontalieră reprezintă o ameninţare cu semnificaţii militare deoarece, într-un context specific, poate interfera cu operaţiunile de tip militar prin modul de acţiune, prin efectele produse şi prin conexiunile cu alte tipuri de riscuri şi ameninţări neconvenţionale. România poate fi, concomitent, zonă de tranzit pentru persoanele implicate în activităţi infracţionale precum migraţia ilegală sau traficul ilegal de armament şi produse cu dublă utilizare, dar şi stat-ţintă pentru un oponent având ca obiective inclusiv facilităţi militare de pe teritoriul naţional.

Din punct de vedere al proliferării grupărilor de criminalitate organizată, în special cea cu ramificaţii transfrontaliere, "*structura complexă şi extinderea criminalităţii organizate constituie o ameninţare serioasă la adresa securităţii naţionale şi la stabilitatea comunităţilor*".<sup>38</sup>

Cu toate că o agresiune militară în Europa prezintă o probabilitate scăzută, capacitatea declanşării unei astfel de agresiuni, potenţată de realizarea capabilităţilor anti-acces şi de interdicţie zonală (A2/AD) în bazinul Mării Negre, reprezită principala ameninţare la adresa securităţii României şi a statelor din regiune.

# **4.1 Monitorizarea şi analiza mediului internaţional de securitate**

Monitorizarea şi analiza mediului internaţional de securitate reprezintă un efort conjugat depus de toate componentele Sistemului Naţional de Securitate (SNS), prin utilizarea unei întregi game de capabilităţi aflate la dispoziţia acestora, în scopul evaluării comprehensive a riscurilor şi ameninţărilor la adresa intereselor de securitate.

<sup>36</sup> **A**rme de **D**istrugere în **M**asă.

<sup>37</sup> Ivan, L., "*Methods for Improving Collection and Analysis in Order to Contribute to Non-Proliferation of Weapons of Mass Destruction*", Proceedings of the XIXth International Conference "Intelligence in the Knowledge Society", Editura Academiei Naţionale de Informaţii "Mihai Viteazul", 2014, ISSN 2392-7542, p. 245-246.

<sup>38</sup> Ivan, L., "*Strategic Intelligence and Organized Crime*", Proceedings of the XXth International Conference "Intelligence in the Knowledge Society", Editura Academiei Naţionale de Informaţii "Mihai Viteazul", 2015, ISSN 2392-7542, p. 122.

Pentru monitorizarea şi analiza mediului internaţional trebuie parcurse următoarele etape:

- **identificarea unei potenţiale crize în zona geografică de interes**, prin monitorizarea continuă a mediului de securitate regional, analiza pertinentă şi comprehensivă a situaţiilor de instabilitate regională, capabilităţile militare ale adversarului şi problemele transfrontaliere ce includ aspecte de natură militară, în vederea identificării consecinţelor potenţial militare ce pot influenţa, direct sau indirect, interesele naţionale de securitate pentru zone geografice de interes din afara teritoriului naţional;
- **stabilirea, menţinerea şi informarea autorităţilor naţionale autorizate** privind percepţia iniţială a unei situaţii emergente de criză sau pericol relevante pentru prezervarea intereselor naţionale de securitate;
- **înţelegerea în ansamblu a problemelor transfrontaliere de interes pentru România.** În cadrul revizuirii periodice a situaţiei naţionale de securitate şi a problemelor de natură transfrontalieră trebuie să fie luate în considerare următoarele aspecte:
	- ameninţările sau actele de atac armat sau agresiune militară;
	- proliferarea armelor de distrugere în masă şi a mijloacelor purtătoare de asemenea arme;
	- terorismul sau extremismul internaţional, care poate induce efecte negative la nivel naţional;
	- instabilitatea generată de statele neguvernabile sau în curs de destructurare (state eşuate);
	- dezastrele umanitare şi de mediu din proximitatea teritoriului naţional, acestea având un potenţial ridicat de proliferare a fenomenului migraţionist;
	- securitatea resurselor vitale pentru funcţionarea societăţii;
	- activităţile informaţionale ostile şi propaganda direcţionată împotriva României;
	- ameninţările de tip hibrid la adresa ţării noastre;
	- ameninţările cibernetice.
- **menţinerea actualizată a unei matrice de risc cu regiunile sau statele unde se pot manifesta crize.** Această matrice trebuie fundamentată pe strategiile naţionale de securitate şi orientările de politică externă;
- **integrarea expertizei existente la nivelul structurilor din cadrul Sistemului Naţional de Securitate** pentru elaborarea de analize şi evaluări de securitate comprehensive, pertinente şi cu aplicabilitate la nivel naţional;
- **elaborarea setului de indicatori de avertizare.** Aceşti pot fi identificaţi şi elaboraţi de către analiştii de informaţii cu sprijinul structurilor sau centrelor care monitorizează zona de interes sau prin intermediul sistemului NATO de avertizare.

# **4.2 Evaluarea naturii ameninţărilor, provocărilor la adresa securităţii naţionale şi a tendinţelor evolutive**

Toate informaţiile şi evaluărilor de securitate disponibile referitoare la o zonă de interes trebuie luate în calcul pentru generarea unui punct de vedere iniţial referitor la scala şi scopul ameninţărilor şi a provocărilor generate de criza emergentă la adresa securităţii şi intereselor naţionale. Acest proces cuprinde activităţi de elaborare a indicatorilor de avertizare şi de monitorizare pe parcursul timpului pentru identificarea cu celeritate a tendinţelor evolutive.

### **Identificarea actorilor principali din zona de interes**

În zona de interes pot fi identificaţi, în principiu, actori statali şi non-statali, inclusiv potenţiali adversari, eventual parteneri, ale căror acţiuni şi influenţă politică, militară sau economică au impact pozitiv sau negativ asupra intereselor naţionale de securitate.

Interesele sunt individualizate pentru fiecare actor care va acţiona pentru impunerea acestora, în conivenţă cu motivaţiile şi capabilităţile de care dispun. Aceşti actori sunt parte a unui sistem care interacţionează, în mod activ, cu alte sisteme similare pentru a le influenţa comportamentul pe parcursul acţiunilor de protejare a intereselor proprii.

Pentru a identifica actorii trebuie să definim tipologia acestora, respectiv:

- state-naţiune sau actori non-statali;
- organizaţii şi instituţii, inclusiv guvernamentale, forţe de securitate, organizaţii internaţionale, organizaţii non-guvernamentale şi organizaţii voluntare private, precum şi agenţi economici şi corporaţii multinaţionale;
- diferite grupuri, inclusiv grupuri politice sau ideologice de interes, de putere şi influenţă socială, precum şi diferite grupuri etnice, religioase, tribale şi clanuri;
- indivizi, inclusiv cu factori de decizie, lideri, precum şi formatori de opinie.

# **Colectarea informaţiilor şi dezvoltarea cunoştinţelor referitoare la o zonă de interes desemnată**

Crizele actuale sunt caracterizate prin interdependenţe multiple şi complexe, conflictele fiind consecinţa unei combinaţii de natură istorică, politică, militară, socială, culturală şi economică. Aceste neînţelegeri sunt interdependente şi, în consecinţă, necesită soluţii diverse şi complexe. La nivelul NATO sunt luate în considerare şase domenii în cadrul **conceptului PMESII**, acesta fiind utilizat în spaţiul de angajare, acest concept putând fi extins ulterior<sup>39</sup> . Modelul PMESII constituie o modalitate de a explica elementele sau domeniile inter-relaţionate ale unui mediu operaţional complex.

### **Domeniile PMESII<sup>40</sup>** sunt:

- **P**OLITIC principalii actori din mediul civil, organizaţii internaţionale şi regionale, instituţii centrale şi locale, care exercită autoritate sau impun aplicarea legii într-o zonă geografică stabilită, prin aplicarea puterii sau influenţei politice. Domeniul include sistemul politic, formaţiunile ideologice şi principalii actori relevanţi şi trebuie să reprezinte cultura, istoria, demografia şi, în anumite situaţii, religia care formează identitatea unei societăţi;
- **M**ILITAR forţele armate dotate, antrenate, dezvoltate şi susţinute, precum şi infrastructura de sprijin pentru îndeplinirea şi protejarea intereselor naţionale şi aliate. Acest domeniu acoperă şi aspectele interne ale unui stat;
- **E**CONOMIC cuprinde totalitatea producţiei, distribuţiei şi consumului de bunuri şi servicii ale unui stat sau organizaţii. Acest domeniu nu include numai factorii de dezvoltare economică a unui stat, ci şi menţinerea stării de sănătate a populaţiei;
- **S**OCIAL reţeaua interdependentă de instituţii sociale care asigură şi sprijină din punct de vedere cultural indivizii, care asigură oportunităţi participative pentru îndeplinirea aşteptărilor în plan personal şi scopuri în viaţă în cadrul grupurilor majoritare sau minoritare atât într-un mediu stabil, cât şi în funcţie de criza socială. Acoperă domenii sociale precum: religia, structura socială, sistemul legal şi juridic, politicile de infrastructură pentru sprijin, umanitar etc.;
- **I**NFRASTRUCTURĂ facilităţile de bază, serviciile şi instalaţiile necesare pentru buna funcţionare a comunităţii, organizaţiei sau societăţii. Include logistica,

<sup>39</sup> Celor şase domenii PMESII li se pot adăuga, în funcţie de situaţie, elementele tehnologice şi de mediu.

<sup>40</sup> Domeniile de analiză: politic, militar, economic, social, de infrastructură şi de informaţii (în original, în limba engleză: **P**olitical, **M**ilitary, **E**conomic, **S**ocial, **I**nfrastructure, **I**nformation).

infrastructura de comunicaţii şi transport, şcolile, spitalele, distribuţia apei şi a curentului electric, a gazelor, canalizare, irigaţii, infrastructura IT&C etc.;

- **I**NFORMAŢII – infrastructura specifică, sistemele de organizare, personalul şi componentele care planifică, colectează, procesează, diseminează, stochează, operează şi gestionează date şi informaţii, sisteme de comunicare, mass media etc.

În scopul culegerii şi analizării datelor şi informaţiilor necesare generării cunoaşterii şi înţelegerii în ansamblu a situaţiei se elaborează un plan specific. Actorii au propria dinamică internă şi propriile legături externe în cadrul unuia din domeniile PMESII sau la interferenţa câtorva dintre acestea. Actorii şi resursele de care dispun aceştia pot fi înţelese comprehensiv dacă se utilizează modelul analizei sistemice, care interpretează actorii ca pe un sistem sau sistem de sisteme ce încorporează mai multe elemente distincte. Crearea unui efect într-un domeniu induce influenţe într-un alt domeniu, sistem sau asupra altui element din sistem.

Analiza sistemelor dintr-o zonă de interes, inclusiv orice acţiune care stabileşte condiţiile ce caracterizează situaţia curentă şi/sau poate influenţa posibila sa dezvoltare şi poate contribui la o înţelegere detaliată a mediului şi rolului jucat de diferiţi actori.

Complexitatea unei situaţii specifice depinde de numărul, compoziţia şi structura diferitelor sisteme, precum şi de modul în care acestea interacţionează. Complexitatea structurală a unui sistem este direct proporţională cu numărul elementelor componente, iar complexitatea interactivităţii sistemelor depinde de libertatea de acţiune a fiecărui element şi de numărul de legături independente dintre componente. Sistemele complexe care sunt capabile să se autoeduce şi să se adapteze ca răspuns la interacţiunea cu alte sisteme şi la schimbările din mediul operaţional sunt catalogate ca fiind sisteme adaptabile complexe. Analiza sistemică va permite îmbunătăţirea înţelegerii sistemelor adaptabile complexe şi a problemei, asigurând totodată sprijinul dezvoltării unor posibile opţiuni de răspuns.

O analiză a sistemelor examinează exhaustiv potenţialii adversari, actorii neutri şi partenerii din perspectiva sistemelor adaptabile complexe pentru înţelegerea comportamentului, capabilităţilor şi a interacţiunilor cu mediul operaţional. O astfel de analiză evidenţiază punctele tari, punctele slabe, vulnerabilităţile şi alţi factori critici, inclusiv capacitatea actorilor de adaptare, astfel încât să fie identificate modalităţile practice în care aceştia pot fi influenţaţi.

Etapele necesare pentru realizarea unei analize de sistem sunt:

- analiza/actualizarea informaţiilor referitoare la compunerea sistemului, identificarea subsistemelor esenţiale şi a elementelor fiecărui subsistem din punct de vedere al domeniilor PMESII;

- identificarea punctelor tari şi a punctelor slabe ale sistemului, ceea ce va evidenţia elementele cheie ale acestuia şi va determina astfel centrul de greutate, precum şi capacitatea de adaptare a acestuia pe timpul interacţiunii cu celelalte sisteme;
- identificarea relaţiilor dintre elementele sistemului, în scopul determinării modului în care actorii cheie – indivizi, grupuri şi organizaţii – interacţionează şi care dintre aceste relaţii sunt importante. Sistemul de relaţii dintre elementele acestuia va influenţa punctele sale tari şi cele slabe, în contextul interacţiunii cu alte sisteme. Acesta va conduce la identificarea potenţialelor vulnerabilităţi şi a elementelor asociate acestora care trebuie valorificate sau exploatate la nivel maxim. Analiza liderilor, organizaţiilor, facilităţilor, caracteristicilor şi resurselor asociate elementelor vulnerabile ale sistemului va indica dacă acestea pot fi influenţate de către o acţiune proprie, care ar putea crea un efect dorit asupra sistemului.

# **4.3 Tehnică analitică pentru ierarhizarea grupărilor criminale**

În contextul marilor transformări geopolitice, economice şi sociale cu care se confruntă în prezent comunitatea internaţională, crima organizată capătă noi valenţe, extinzându-şi aria de cuprindere şi sfera de acţiune la un nivel alarmant, motiv de îngrijorare pentru majoritatea statelor lumii şi îndeosebi pentru cele ale căror economii se află în plin proces de tranziţie, dată fiind vulnerabilitatea sistemelor legislative şi fragilitatea instituţiilor democratice din aceste ţări.

În activitatea lor, organizaţiile criminale transnaţionale ameninţă suveranitatea naţională şi autoritatea statelor, valorile democratice şi instituţiile publice, economiile naţionale şi procesele de democratizare din ţările recent eliberate de sub regimurile totalitare. Aceste organizaţii sunt flexibile, sofisticate, uşor adaptabile la situaţie şi acţionează după strategia companiilor multinaţionale, extinzându-şi permanent alianţele şi acordurile în scopul obţinerii unui acces mai larg la "know-how", asigurării unei mai bune protecţii faţă de autorităţile naţionale, diminuării riscurilor şi deschiderii de noi canale pentru activităţile lor ilegale.

În opinia unor specialişti "*majoritatea GCO sunt foarte flexibile, fiind capabile să-şi schimbe profilul infracţional foarte rapid în funcţie de cererea de produse, fiind interesate în maximizarea profiturilor. Un exemplu concludent îl constituie criza majoră a migranţilor din anul 2015, când mai multe grupări de criminalitate organizată şi-au adaptat profilul*  *infracţional pentru realizarea de trafic de migranţi, în special cei proveniţi de pe ruta Balcanilor de Vest care intenţionau să ajungă în Europa de Vest.*" 41

Totodată, "*grupările de criminalitate organizată (GCO) adoptă şi integrează cu rapiditate noi tehnologii, în modurile lor de operare, pentru a construi noi modele de afaceri în jurul lor. Utilizarea noilor tehnologii de către GCO-uri produce un impact asupra activităţilor infracţionale din spectrul criminalităţii grave şi organizate. Aceasta include dezvoltări în mediul online, cum ar fi expansiunea comerţului online şi o extinsă disponibilitate a canalelor de comunicare criptate, precum şi alte aspecte ale inovaţiei tehnologice, cum ar fi dronele performante mai ieftine şi mai uşor accesibile. Pentru a combate în mod eficient criminalitatea organizată, în Uniunea Europeană, organele de aplicare a legii trebuie să-şi adapteze resursele şi tehnologiile, astfel încât să se situeze în prima linie a luptei împotriva infracţionalităţii grave.*" 42

Totodată, "*formele de manifestare ale grupărilor de crimă organizată se diversifică de la zi la zi, implicând folosirea violenţei, şantajul, excrocarea forţei de muncă, traficul de droguri, jocurile de noroc, camătă, răpirea de persoane, prostituţia, contrafacerea şi plasarea mijloacelor de plată false, contrabanda, evaziunea fiscală, coruperea oficialităţilor publice, şi au un caracter secret şi bine organizat. De altfel, la nivelul Uniunii Europene se menţionează faptul că drogurile, criminalitatea fiscală, contrabanda şi traficul de persoană reprezintă principalele trei forme de crimă organizată care constituie o ameninţare directă la adresa democraţiei din Europa de astăzi.*" 43

Analizele efectuate au reliefat faptul că grupările criminale încearcă să se "adapteze" la activitățile specifice derulate de serviciile de informații și de instituțiile cu atribuții de aplicare a legii, prin diversificarea și "rafinarea" mijloacelor și metodelor de operare.

În acest context, structurile de analiză a informaţiilor au fost obligate să dezvolte și să adapteze noi instrumente care să caracterizeze, cât mai fidel posibil, grupările criminale și să realizeze o ierarhizare a acestora în funcție de mai mulți factori de natură obiectivă.

Metodologia de ierarhizare descrisă în acest capitol reprezintă o tehnică analitică pentru a ierarhiza grupurile organizate de infractori în funcţie de capacităţile, limitările şi vulnerabilităţile lor relative. Coeficienţii utilizaţi în această tehnică analitică au fost dezvoltaţi pentru prima oară la nivelul structurii de analiză a Departamentului de Informaţii şi Protecţie

<sup>41</sup> Ivan, L., Petrescu, A-G., "*Analiza criminalităţii organizate la nivelul Uniunii Europene*", publicat în Revista "Diplomacy & Intelligence" nr. 10/2018, editată de Centrul de Strategii Aplicate, ISSN 2344-3650, p. 5.

<sup>42</sup> Ivan, L., Petrescu, A-G., "*Analiza criminalităţii organizate la nivelul Uniunii Europene*", publicat în Revista "Diplomacy & Intelligence" nr. 10/2018, editată de Centrul de Strategii Aplicate, ISSN 2344-3650, p. 4

<sup>43</sup> Ivan, L., "*Rolul analizei operaţionale în destructurarea reţelelor de crimă organizată*", publicat în Buletinul de Informare şi Documentare nr. 5/2016 al Ministerului Afacerilor Interne, p. 30.

Internă şi constituie contribuţia la dezvoltarea unei tehnici analitice care să corespundă specificului fenomenului criminogen autohton.

Această tehnică foloseşte seturi ierarhizate de atribute pentru măsurarea şi compararea cuprinzătoare, structurată şi veridică a informaţiilor relevante cu privire la grupurile infracţionale organizate. Fiecare atribut este definit, evaluat şi are un set de valori definite.

"*Scopul tehnicii Sleipnir este de a furniza, pentru analiza strategică a informaţiilor, tehnici de măsurare/apreciere a ameninţărilor generate de grupările de crimă organizată. Tehnica descrisă în acest articol, coroborată cu vasta experienţă, permite analiştilor strategici să ierarhizeze grupuri organizate de infractori într-un mod obiectiv, cuprinzător şi sistematic. Rezultatul este o evaluare a ameninţării relative pe care o reprezintă un grup infracţional organizat la adresa societăţii/instituţiilor/persoanelor, prin intermediul cărora funcţionăm ca o societate, a economiei şi la adresa principiilor fundamentale ale justiţiei de care depinde o societate civilă democratică.*" 44

Principala menire a tehncii Sleipnir este de a produce evaluări pe baza cărora să se recomande priorităţi strategice de aplicare a legii şi priorităţi informative factorilor de conducere (responsabili de punerea în aplicare a actelor normative).

În acest context, prin utilizarea acestei tehnici, managerii din cadrul instituţiilor responsabile cu prevenirea şi combaterea criminalităţii organizate pot stabili priorităţile naţionale pentru acest domeniu, prin evidenţierea organizaţiilor (grupurilor) infracţionale care reprezintă cea mai mare ameninţare pentru ordinea şi siguranţa publică şi persoane cheie implicate în activităţi infracţionale a căror investigare, arestare şi urmărire penală ar destructura (anihila) grupurile respective. Tot aceşti manageri pot, ulterior, să aprobe proiecte investigative şi să aloce resursele necesare acestora pentru a acţiona pe baza priorităţilor investigative stabilite.

Această tehnică de măsurare a ameninţărilor facilitează sarcina comparării grupurilor infracţionale organizate într-o manieră consistentă atunci când aceste grupuri sunt monitorizate şi evaluate de diferiţi analişti. De asemenea permite analiştilor să prezinte şefilor profesionali rezultatele şi datele care au stat la baza evaluării într-o manieră clară şi concisă. Rezultatele sunt afişate vizual, ca o matrice care relevă grupurile ierarhizate, ordonate, matrice care foloseşte codificarea atributelor pe culori pentru a indica motivele acelei ierarhizări.

<sup>44</sup> Ivan, L., "*SLEIPNIR – tehnică analitică pentru ierarhizarea grupărilor criminale*", publicat în Buletinul de Informare şi Documentare nr. 1/2014 al Ministerului Afacerilor Interne, p. 250.

Abilitatea de a demonstra faptul că recomandările în cadrul unei evaluări informative sunt bazate pe principii logice şi obiective măreşte gradul de încredere pe care factorii decizionali îl acordă recomandărilor primite. Cu toate că această tehnică a fost creată să sprijine prezentarea de recomandări persoanelor cu funcţii de conducere, totuşi nu s-a intenţionat ca aceasta să ia decizii în locul managerilor.

# **Ponderile atributelor**

Atributele sunt ierarhizate în funcţie de importanţa lor, în aprecierea ameninţării pe care o reprezintă grupurile de crimă organizată la adresa societăţii. Locul pe care îl ocupă fiecare atribut în lista ierarhizată este reprezentat de ponderea acestuia.

Atributele selectate specifice criminalităţii organizate, în ordine ierarhică, sunt:

**1. Corupţia** - eforturile continue de a corupe persoane publice, reprezentanţi ai sistemului de justiţie şi lideri din lumea afacerilor prin trafic de influenţă, exploatarea slăbiciunilor acestora şi şantaj. Totodată, grupările criminale sunt interesate în a plasa membri şi asociaţi în poziţii sensibile din cadrul autorităţilor publice locale şi centrale pentru a deţine controlul asupra acestora.

**2. Violenţă** - folosirea intimidării prin ameninţarea, explicită sau implicită, cu violenţa împotriva ţintelor din afara grupului criminal.

**3. Infiltrarea** elementelor criminale în cadrul organizaţiilor private şi a companiilor care desfăşoară activităţi legale. Se intenţionează controlul acestor entităţi pentru derularea de activităţi ilicite (ex. spălarea de bani, culegerea de informaţii, derularea de activităţi specifice crimei organizate).

**4. Spălarea de bani** - procesul de legitimizare a unor sume de bani obţinute din activităţi ilicite. În fapt, spălarea de bani constă în disimularea originii ilicite şi proprietăţii fondurilor obţinute prin activităţi ilegale.

**5. Colaborare** - exprimă gradul de colaborare cu alte grupări criminale.

**6. Izolare** - eforturile de a proteja liderii grupărilor infracţionale de a fi condamnaţi pentru faptele comise, prin utilizarea a diverse metode (folosirea în derularea activităţilor infracţionale a subordonaţilor, activităţi de disimulare a acţiunilor criminale, corupţie şi/sau alte mijloace).

**7. Monopol** - controlul a una sau mai multe activităţi criminale într-o zonă geografică, manifestând intoleranţă pentru alte grupări de crimă organizată. Acest aspect nu exclude cooperarea cu alte grupări criminale partenere. Monopolul este realizat, în special, prin utilizarea de acte violente şi diverse metode de intimidare a grupărilor rivale.

**8. Scop** - descrie sfera geografică de influenţă a unui grup de crimă organizată.

**9. Utilizarea mijloacelor informative/contrainformative** - capacitatea organizaţiilor criminale de a utiliza mijloace şi metode informative/ contrainformative, folosite pentru a proteja gruparea de organele de aplicare a legii sau de influenţele exercitate de grupările rivale, precum şi pentru a identifica noi ţinte infracţionale.

\*"*Din analiza literaturii de specialitate anglo-saxone, contrainformaţiile pot fi definite ca intelligence-ul obţinut despre autorităţile informative şi capabilităţile unui adversar, în scopul de a dejuca sau anihila intenţiile acestuia de a provoca daune statului.* 

*Conform aceloraşi surse, contrainformaţiile au următoarele funcţii:*

- *culegerea de informaţii despre serviciile străine de informaţii prin utilizarea surselor secrete sau a celor deschise (OSINT);*

- *evaluarea de risc a persoanelor pretabile a trăda sau de a divulga informaţii a căror diseminare poate afecta securitatea naţională;*

- *activităţi de cercetare şi analiză privind structura, personalul şi operaţiile derulate de serviciile secrete străine;*

- *derularea de operaţiuni în scopul contracarării acţiunilor ostile derulate de serviciile străine de informaţii.*" 45

**10. Diversificare** - reflectă gradul de diversificare a activităţilor criminale.

 <sup>45</sup> Săvulescu, I.Ş., Ivan, L., "*Rolul contrainformaţiilor în era ameninţărilor asimetrice*", publicat în Revista Infosfera nr. 2/2018, editată de Ministerul Apărării Naţională – Direcţia Generală de Informaţii a Apărării, ISSN 2065-3395, p. 97-98.

**11. Disciplină** - mijloace şi metode folosite pentru menţinerea structurii organizaţiei criminale. Aceste mijloace includ folosirea violenţei, intimidarea şi alte sancţiuni sau forme de coerciţie exercitate asupra membrilor grupării sau a asociaţilor.

**12. Coeziunea de grup** - legături solide la nivel individual şi de grup menite să creeze solidaritate între membri ai grupării şi protecţie comună a acţiunilor ilicite desfăşurate. Aceste legături pot fi create prin diverşi factori: backgroud comun, legături de sânge, legături financiare, origini geografice sau etnice comune.

Fiecare atribut este definit pentru a se asigura faptul că analiştii din diferite instituţii folosesc aceleaşi definiţii operaţionale în evaluările lor atunci când utilizează această tehnică.

Fiecare dintre cele 12 atribute are cinci valori posibile, respectiv: Ridicat (valoare - 5), Mediu (4), Scăzut (3), Zero (0) sau Necunoscut (4). Fiecare valoare este definită furnizând indicatori pe care analiştii îi pot identifica în rapoarte informative şi investigative şi pe care îi pot folosi pentru a compara temeinic diferite grupări.

Valoarea de "Necunocut" este acordată atunci când informaţiile insuficiente sau contradictorii (pentru care nu s-a stabilit varianta adevărată) exclud evaluarea (aprecierea) acestora.

De exemplu, aceşti indicatori indică modul în care atributul "Violenţă" măsoară cum şi nu cât de mult foloseşte grupul violenţa. Astfel, o gaşcă de cartier care săvârşeşte frecvent acte de violenţă (Mediu) nu reprezintă, în mod neapărat, o ameninţare la adresa societăţii, în comparaţie cu un grup infracţional organizat consacrat care uzează cu o frecvenţă mai redusă de acte de violenţă pentru a avea efect mai mare, fapte cu privire la care există şanse mai reduse de a fi urmărite penal şi sancţionate (Ridicat). Un grup care uzează de violenţă doar în mod defensiv (numai pentru a se apăra) are capacităţi limitate de a mări numărul acţiunilor şi profitului pe piaţă în competiţia cu alte grupări de crimă organizată.

### **Ierarhizarea grupurilor**

Cea mai temeinică metodă descoperită pentru a aranja grupurile în ordine ierarhică utilizează un tabel de valori numerice. Acest tabel furnizează un scor numeric specific pentru toate valorile fiecărui atribut. Tabelul a fost generat pentru a funcţiona în concordanţă cu cele două variabile care se combină pentru a compara grupurile: ponderea fiecărui atribut şi valorile pentru fiecare atribut. Un "Ridicat" la Corupţie este mai important şi are un scor mai mare decât un "Ridicat" pentru Violenţă iar un "Ridicat" în Corupţie este mai important şi are un scor mai mare decât "Mediu" la acelaşi atribut (Corupţie).

*Tabelul nr. 13 – Punctajul alocat fiecărui atribut*

### **Prezentarea rezultatelor**

Grupurile care sunt comparate sunt listate pe o axă a matricei iar atributele sunt listate în ordine (în mod ierarhizat) pe cealaltă axă. Matricea este completată cu valorile respective pentru fiecare atribut al fiecărui grup. Valorile sunt codificate în culori în matrice, astfel:

- a) Ridicat = Roşu (5)
- b) Mediu = Portocaliu (4)
- c) Scăzut = Galben (3)
- d) Zero = Verde (0)
- e) Necunoscut = Albastru (4)

Culorile au fost alese pentru intensitatea lor relativă, care ajută la interpretarea şi prezentarea rezultatelor. Matricea poate fi de asemenea prezentată utilizând culori bazate pe alb şi negru atunci când tehnica nu permite altfel, dar este mai puţin eficientă astfel. Prezentarea în culori permite o prezentare şi comparare a datelor într-o manieră concisă şi cuprinzătoare. Figura 1 reprezintă un exemplu de matrice care compară grupările de crimă organizată (grupurile infracţionale organizate), cu grupurile prezentate în ordine ierarhică.

Odată ce matricea a fost completată, rezultatul este o listă de grupuri (grupări) ordonate în funcţie de ameninţarea relativă evaluată (pe care acestea o prezintă).

### *Tabel nr. 14 – Matricea ierarhizării grupărilor*

### **Evaluarea rezultatelor**

Această tehnică analitică este de asemenea folosită pentru a ajuta la măsurarea eficienţei operaţiunilor forţelor de ordine, organelor de aplicare a legii împotriva grupurilor infracţionale organizate. Prin realizarea, în mod regulat, de evaluări ale unor grupări de crimă organizată importante (mari), inclusiv a profilului Sleipnir al grupului, putem urmări şi ilustra schimbările survenite în capacităţile, limitările şi vulnerabilităţile grupurilor respective.

În prezentare, acesta ia forma unei matrici colorate precum cea de mai sus, care redă profilele secvenţiale Sleipnir ale unui grup pentru a indica schimbări şi stabilitate în timp.

### **Concluzii**

Nu totul se rezumă la matricea care redă grupările în ordine ierarhică. Această tehnică realizează un cadru pentru stabilirea priorităţilor prin compararea capacităţilor, limitărilor şi vulnerabilităţilor grupului infracţional. Acelaşi lucru este valabil şi pentru o matrice care prezintă schimbările cu privire la capacităţile unui grup survenite de-a lungul timpului. Acest cadru trebuie scos în evidenţă în contextul unei evaluări analitice strategice care să explice detaliile şi semnificaţia comparaţiei. Setul de atribute este folosit ca un cadru al planului de căutare (colectare) a informaţiilor pentru evaluare şi ca o ilustrare clară a ierarhiilor şi motivelor aflate în spatele recomandărilor analiştilor.

Tehnica de ierarhizare a grupărilor de criminalitate organizată furnizează o metodă comprehensivă şi transparentă care să ajute la elaborarea şi prezentarea recomandărilor analitice, precum şi susţinerea produsele informative într-o manieră concisă, coerentă și comprehensivă. Această metodă analitică novatoare facilitează utilizarea informaţiilor în planificarea operaţională, prin informarea managerilor (ofiţerilor cu funcţii de conducere) în activitatea lor de alegere a strategiilor şi stabilire a priorităţior în operaţiunile derulate împotriva criminalităţii organizate.

# **CAPITOLUL 5 - CONCEPTE DE COMBATERE A CRIMINALITĂŢII**

În scopul prevenirii şi combaterii fenomenului infracţional, structurile de aplicare a legii au dezvoltat, de-a lungul timpului, patru concepte standard de combatere a criminalităţii, respectiv:

- Modelul standard de conducere a muncii de poliţie (Standard model policing);
- Conceptul politicilor pentru comunitate (Community policing);
- Conceptul politicilor orientate pe problemă (Problem oriented policing);
- Conceptul de conducere a activităţilor poliţieneşti pe bază de informaţii (intelligence-led policing).

Eficienţa structurilor de aplicare a legii se realizează, în general, prin măsurarea nivelului criminalităţii la nivel societal, şi nu prin raportarea la opinia favorabilă sau gradul de satisfacţie a societăţii faţă de munca desfăşurată de structurile poliţieneşti. Percepţia populaţiei faţă de fenomenul criminogen constituie cel mai important factor la nivelul societăţii, având în vedere posibilitatea măsurării nivelului percepţiei prin sondaje de opinie şi luarea de măsuri proactive pentru îmbunătăţirea continuă a acestui parametru.

Principiile care legitimează structurile de aplicare a legii sunt autoritatea conferită de stat şi modul cum este folosită această autoritate în mod imparţial şi echidistant în folosul cetăţenilor. Pe de altă parte, un element esenţial îl constituie alegerea modelului care se pliază cel mai bine pe realităţile societăţii respective, pe principiul conform căruia un model care este eficient într-un stat este posibil să nu îşi dovedească eficacitatea în alt stat, având în vedere diferenţele din cadrul sistemului judiciar, particularităţile societăţii în ansamblu etc.

Analiza fenomenului criminogen oferă o imagine de ansamblu la nivel managerial cu privire la ce se întâmplă, iar analiza de intelligence reliefează cauzele acestuia şi propune soluţii care să ofere suport în plan decizional. În acest context, pentru a avea o imagine de ansamblu a întregului fenomen este necesar să se realizeze ambele tipuri de analiză. În domeniul analizei informaţiilor este valabilă următoarea sintagmă – produsul analitic care nu influenţează concepţia/opinia beneficiarului şi luarea de măsuri acţionale nu reprezintă produs de intelligence, ci doar un material de informare care nu produce plus-valoare la nivelul societăţii civile.

# **5.1Modelul standard de conducere a muncii de poliţie**

Acest model reprezintă abordarea clasică a prevenirii şi de combatere a infracţionalităţii şi are la bază, în principal, instituirea traseelor de patrulare aleatorii în zona de competenţă, realizarea investigaţiilor în mod reactiv şi afişarea unor poziţii de autoritate faţă de membrii comunităţii. Modelul este bazat pe forţă în aplicarea legii, prin metode de descurajare a criminalităţii, însă poziţionarea aleatorie a forţelor de ordine este mare consumatoare de resursă umană, iar eficienţa este limitată, având în vedere că nu se bazează pe hot spot-urile criminogene la nivelul comunităţii căreia i se asigură protecţia.

Principalele caracteristici ale conceptului constau în:

- modalitate unitară de aplicare a strategiilor de reducere a infracţionalităţii fără a se lua în considerare tipologia fiecărui palier infracţional şi de a adapta măsurile specifice fiecărui domeniu criminogen;
- strategiile generale de reducere a infracţionalităţii se pot aplica la orice nivel, indiferent de competenţa materială, fapt ce conduce la lipsa de concentrare a metodelor în funcţie de tipologia infracţională;
- prevenirea şi combaterea fenomenului criminogen se realizează exclusiv prin creşterea numerică a unităţilor de poliţie, trasee de patrulare aleatorii în zona de competenţă, investigaţii reactive şi măsuri intense de impunere a legii (arestări, acţiuni agresive etc.).

Acest model a fost adoptat după cel de-al doilea Război Mondial, fapt ce a determinat perpetuarea acestei abordări, în contextul în care societatea necesita la acel moment existenţa unor structuri de aplicare a legii de tip paramilitar, care să se impună în faţa grupărilor criminale prin folosirea extensivă a forţei brute. Pe termen lung s-a constatat că acest tip de abordare nu are efecte în planul reducerii criminalităţii, în special datorită rigidităţii sistemului şi aplicarea unor tehnici reactive şi uşor de anticipat de grupările criminale. Acest model nu oferă instrumente pro-active care să conducă la anticiparea intenţiilor grupărilor criminale, fiind preponderent reactiv, bazat pe arestarea infractorilor şi nu pe prevenirea fenomenului criminogen.

Din literatura de specialitate rezultă faptul că realizarea conducerii muncii de poliţie bazată pe acest concept a apărut în anii '30<sup>46</sup>, în prezent acest model privind activitatea

<sup>46</sup> Newburn, T., *Handbook of Policing*, Editura Routledge, 2008, p. 19.

poliţienească fiind depăşit de dezvoltările tehnologice recente şi de evoluţia la nivelul societăţii în general.

# **5.2Conceptul politicilor pentru comunitate**

Acest concept a apărut în Statele Unite ale Americii spre sfârşitul anilor '70 ca o necesitate de restabilire a legitimităţii şi încrederii în structurile de poliţie de către comunitate. Acest tip de abordare presupune ca realizarea obiectivelor propuse să fie realizate cu sprijinul direct al comunităţii, prin implicarea activă a cetăţenilor, cu respectarea următoarelor principii:

- se bazează de un sistem de organizare descentralizat;
- accent sporit pe rezolvarea problemelor;
- parteneriate pe poziţii de egalitate cu societatea civilă;
- facilitarea comunicării dintre forţele poliţieneşti şi comunitate/societate;
- includerea societăţii în stabilirea şi atingerea obiectivelor prin împărţirea sarcinilor privind securitatea, astfel încât comunitatea/societatea să fie parte componentă la realizarea securităţii;
- transparenţă şi comunicare în relaţia cu cetăţenii.

Principalul aspect al acestui concept este reprezentat de cooperarea şi participarea activă a populaţiei în identificarea şi rezolvarea problemelor cu care se confruntă aceasta. Se consideră necesară existenţa unei relaţii pozitive şi constructive între poliţie şi comunitate pentru a crea o structură eficientă care să dea rezultate în plan operaţional.

Studiile<sup>47</sup> realizate începând cu anii '70 în Statele Unite ale Americii au demonstrat faptul că indiferent de tacticile de patrulare şi prevenire realizate de structurile poliţieneşti, acestea au efecte minime în privinţa criminalităţii. Realizarea dispozitivelor de patrulare pedestre au impact benefic în rândul societăţii, aspect care se manifestă, ulterior, inclusiv prin scăderea criminalităţii.

Unii autori sunt de părere că mulţi poliţişti consideră această abordare o pierdere de timp, devenind moaşe comunale în loc de ofiţeri de poliţie. În cazul acestui concept activitatea poliţiei se concentrează pe relaţia poliţie-comunitate şi mai puţin către problemele care generează criminalitatea şi tulburarea ordinii publice.

În Statele Unite ale Americii, această abordare sistemică s-a dovedit foarte costisitoare din punct de vedere financiar şi al resurselor umane. Totodată, conceptul de implicare al comunităţii în rezolvarea problemelor generate de infracţionalitate este eficient în societăţile

<sup>47</sup> Choi, J., Choi, Y., *Dimensions of Leadership in Public Relations: Exploring an Organization-Wide Perspective*, 2012.

care au descentralizat procesul decizional. Un exemplu care reliefează bunele practici în implementarea acestui model este reprezentat de Elveţia, care reuşeşte să implice populaţia, inclusiv în procesul de luare a deciziilor. Însă, în general implementarea conceptului a cunoscut o rezistenţă crescută din partea personalului din rândul managerilor de nivel tactic<sup>48</sup> al unor unităţi de poliţie care considerau că beneficiile implementării conceptului are implicaţii minime în planul reducerii criminalităţii.

Cu cât structurile de aplicare a legii sunt mai orientate către colaborare, cu atât această colaborare se realizează, mai ales prin programe care implică tehnologie avansată. În accepţiunea unor autori, dezvoltările tehnologice din acest ultim deceniu au determinat implicarea şi colaborarea în domeniul spaţiului cibernetic<sup>49</sup>, forţele de poliţie dezvoltând aplicaţii online şi programe care permit populaţiei să interacţioneze mai bine cu personalul implicat în aplicarea legii.

Totodată, un concept realizat de FBI, în colaborare cu InfraGard – asociere compusă din mai multe organisme din sectorul privat, mediul academic, structuri de aplicare a legii locale şi naţionale, menţionează faptul că fiecare persoană din spatele unui sistem reprezintă o potenţială victimă.

Unii autori<sup>50</sup> sunt de părere că s-a produs o separaţie în interiorul structurilor de aplicare a legii între poliţiştii operativi (cei care acţionează în stradă), orientaţi către combaterea infracţionalităţii, şi poliţiştii administrativi care se concentrează pe realizarea parteneriatelor şi rezolvarea problemelor.

În ultimii 30 de ani, principiile funcţionale ale conceptului au devenit referinţă în privinţa relaţiilor publice ale structurilor de aplicare a legii, realizându-se o mai bună cooperare cu societatea civilă şi cu persoanele care au nevoie de protecţie.

Un risc la adresa structurilor de aplicare a legii care adoptă acest concept îl constituie crearea unor grupuri civile locale de securitate care au adoptat un stil justiţiar faţă de unele organizaţii rivale, un astfel de eveniment manifestându-se în El Salvador. Riscul major al acestui model îl constituie dezvoltarea unor organizaţii paramilitare care îşi fac dreptate, fără să mai implice în acest proces forţele poliţieneşti.

<sup>48</sup> Voicu, C., *Managementul Organizaţional al Poliţiei*, Editura Media Uno, Bucureşti, 2007, p.32.

<sup>49</sup>Rosenbaum, D.P., *The New Police Order: Effectiveness, equality and efficiency in community policing*, 2011.

<sup>50</sup> Green, J.R.,Jack R., *Community Policing in America: Changing the Nature, Structure and Function of the Police*, 2000, p. 2.

# **5.3Conceptul politicilor orientate pe problemă**

Acest concept reprezintă dezvoltarea şi aplicarea cu succes a strategiilor în baza analizei criminalităţii şi identificării problemelor. În acest context, a fost dezvoltat modelul de analiză SARA<sup>51</sup>, în baza acestui concept.

Acest concept presupune:

- implicarea unor agenţii cheie din zona privată şi persoane cheie din cadrul comunităţii care dispun de un capital relevant de imagine şi care influenţează deciziile luate la nivel societal;
- analiza, studiul şi evaluarea sunt etape importante ale conceptului, conducând la cunoaşterea corectă şi coerentă a riscurilor existente la nivelul societăţii;
- schimbări de mentalitate la nivel instituţional.

Încercarea de implementare a acestui concept, în anii '70, în Regatul Unit al Marii Britanii şi al Irlandei de Nord, a condus la ideea că multe tactici care s-au dovedit utile pe termen lung în reducerea criminalităţii, însă nu s-au bazat pe sprijinul managerilor de nivel operaţional care se axau pe aplicarea metodelor tradiţionale de abordare a fenomenului.

Un experiment realizat în anii '80, în Canada, în oraşul Newport News, districtul Vancouver, a dovedit eficienţa abordării conceptului politicilor orientate pe problemă în detrimentul conceptului poliţiei pentru comunitate.

# **5.4 Conceptul de conducere a activităţilor poliţieneşti pe bază de informaţii (Intelligence Led Policing)**

Acest concept reprezintă un model de afaceri şi o filosofie managerială în care analiza datelor şi informaţiilor privind criminalitatea creează cadrul fundamental pentru luarea unor decizii obiective care să faciliteze prevenirea şi reducerea substanţială a criminalităţii prin intermediul managementului strategic şi al măsurilor orientate către problemă şi autorii de infracţiuni grave<sup>52</sup> . Adoptarea acestui model conceptual în munca poliţienească contribuie la alocarea dinamică a resurselor umane, logistice şi financiare avute la dispoziţie în funcţie de priorităţile de reducere a criminalităţii la nivelul societăţii şi pe baze ştiinţifice specifice managementului analizei informaţiilor.

Intelligence Led Policing reprezintă un concept avansat de combatere a criminalităţii care s-a impus, în mod special, în spaţiul spaţiul anglo-saxon. Statele care au abordat, în mod extins, acest concept sunt SUA, Regatul Unit al Marii Britanii şi al Irlandei de Nord, Australia

<sup>51</sup> Dezvoltat de Herman GOLDSTEIN, autor al cărţii *Problem-Oriented Policing* şi promotor al conceptului. Pentru fundamentarea conceptului, acesta a colaborat cu poliţia din mai multe state şi oraşe americane unde a implementat conceptul. Sintagma a fost utilizată pentru prima dată în anul 1979, dar s-a dezvoltat la nivelul anilor '80. <sup>52</sup> Ratcliff, J., *Intelligence-led Policing*, Editura Routledge, 2011, p. 209.

şi Canada. EUROPOL a preluat această filozofie în cadrul "Intelligence Model", fiind o componentă a manualului de analiză promovat de această agenţie a Uniunii Europene.

Conceptul de "Intelligence Led Policing" necesită obţinerea de informaţii strategice cu privire la rata criminalităţii, pentru a permite în acest mod o combatere proactivă a fenomenului criminogen. Acest concept se bazează, în principal, pe analiza strategică care oferă soluţii viabile pentru reducerea fenomenului criminogen, prin aplicarea de metode ştiinţifice moderne specifice managementului analizei informaţiilor.

Acest concept exploatează o gamă mai largă de surse în comparaţie cu celelalte concepte, iar comunităţii nu i se permite să intervină permanent în evaluarea obiectivă a mediului infracţional.

Conducerea activităţilor poliţiei pe bază de informaţii împrumută tehnici şi tactici ale politicilor orientate pe problemă, un exemplu în acest sens fiind meta-analiza de tip zone fierbinţi (hot-spot), realizată cu scopul de a identifica problemele la nivelul unei anumite localităţi zonarea locurilor cu potenţial criminogen ridicat.

Ambele concepte oferă soluţii strategice, dar conducerea activităţilor pe bază de informaţii explică mult mai clar rolul structurilor de aplicare a legii prin concentrarea pe prevenirea şi combaterea eficientă a criminalităţii organizate şi identificarea autorilor recidivişti, utilizând metode analitice moderne orientate spre destructurarea reţelelor de criminalitate organizată, în special cele care acţionează transfrontalier.

Riscul implicat de acest concept constă în faptul că prin cunoaşterea exclusivă bazată pe infomaţii/intelligence este una care poate forma o imagine distorsionată sau incompletă. Cu toate acestea, există avantaje incontestabile ale acestei metode, cea mai importantă fiind modul judicios de alocare a resurselor în scopul diminuării fenomenului criminogen.

### **Aplicarea conceptului de conducere a activităţilor pe bază de informaţii**

Modalitatea de punere în aplicare a conceptului de conducere a activităţilor pe bază de informaţii poate fi explicată prin intermediul modelului "3i", care constă în interpretare, influenţă, impact:

- interpretarea fenomenului infracţional se realizează exclusiv de către structurile specializate de analiză de informaţii pentru a identifica autorii de infracţiuni şi tendinţele evolutive semnificative, fiind aplicate concepte ale managementului informaţiilor aplicat în sistemul de aplicare a legii pentru prevenirea unor situaţii de criză la nivelul societăţii;
- există posibilitatea ca solicitantul unui material să nu fie acelaşi cu decidentul. Rolul analistului este de a determina influenţarea decidentului în sens pozitiv,

respectiv pentru luarea unor decizii care să conducă la scăderea potenţialului criminogen;

- nu se poate vorbi despre conceptul conducerii activităţilor pe bază de informaţii dacă interpretarea şi influenţa sunt singurele aspecte vizate. Diminuarea infracţionalităţii se poate realiza doar prin impactul pe care îl au deciziile adoptate de factorii decidenţi pe baza acestor analize comprehensive care explicitează atât factorii cheie care potenţează fenomenul criminogen, cât şi propunerea unor soluţii viabile pentru diminuarea considerabilă a acestui fenomen.

Modelul celor "3i" care provine din spaţiul anglo-saxon şi descrie exhaustiv cauzele pentru care a fost creat conceptul "Intelligence Led Policing". Acesta are ca obiect aplicarea, în mod consecvent, a analizei criminalităţii ca instrument aflat la dispoziţia factorilor decizionali, pentru combaterea şi prevenirea criminalităţii cu ajutorul unor strategii eficiente, aplicate de structurile poliţieneşti. Cele trei elemente având ca obiect criminalitatea, analiza şi factorii decizionali sunt reprezentaţi cu ajutorul celor trei procese de interpretare, influenţare şi acţionare, care reprezintă condiţia necesară pentru eficacitatea conceptului "Intelligence Led Policing".

Pentru atingerea acestor obiective este necesar ca decidenţii să direcţioneze eficient resursele pentru a reduce criminalitatea. Conceptul a fost intens promovat la începutul anilor 2000, în special prin intermediul proiectului britanic The National Intelligence Model, care tratează infracţionalitatea pe trei paliere, respectiv:

- Palierul 1 vizează mica criminalitate, la nivel local, problemele de ordine publică ale comunităţii, culegerea de informaţii şi folosirea resurselor locale de intelligence pentru prevenirea faptelor antisociale de mică şi medie amploare;
- Palierul 2 se referă la activităţile infracţionale care se desfăşoară la graniţa unităţilor administrativ-teritoriale (UAT) sau în zona mai multor UAT-uri, în această situaţie fiind necesară cooperarea autorităţilor din aceste unităţi administrative;
- Palierul 3 vizează criminalitatea organizată care se desfăşoară la nivel naţional sau internaţional. În cazul acestui palier este necesar ca autorii de infracţiuni să fie identificaţi prin aplicarea unor metode pro-active, iar activitatea de cercetare şi documentare să fie realizată de unităţi specializate de poliţie care dispun de resursă umană specializată şi de echipamente performante pentru demantelarea grupărilor de criminalitate organizată înalt specializate.

Această abordare novatoare a apărut ca o necesitate a structurilor de aplicare a legii de a fi pro-active, de a identifica şi intui modele şi comportamente infracţionale, prin aplicarea de metode analitice specializate specifice managementului informaţiilor. Predictibilitatea necesită identificarea unor modele/tipare infracţionale complexe, prin aplicarea de metode analitice previzionale avansate şi dedicate fiecărui caz în parte. Scopul acestei abordări îl reprezintă sprijinirea decidentului, prin realizarea documentelor de analiză, pentru direcţionarea eforturilor investigative ale structurilor de aplicare responsabile cu diminuarea riscurilor de natură criminogenă. Această abordare presupune crearea unui mecanism informaţional care să sprijine activ procesul decizional, inclusiv un mecanism pentru gestionarea eficientă a unor potenţiale crize ce se pot manifesta în spaţiul public.

La baza acestui concept se află analiza strategică care oferă mecanisme analitice adecvate pentru previzionarea, în timp oportun, a unor fenomene criminogene atipice, inclusiv unele lebede negre, respectiv evenimente cu probabilitate foarte mică de producere, respectiv impact foarte mare la nivelul societăţii. Prin aplicarea acestor metode avansate se poate evalua rata criminalităţii şi se pot produce efecte la nivelul factorilor decizionali care dispun măsuri pentru reducerea fenomenului criminogen.

Analiza strategică trebuie sintetizată în cadrul unei unităţi organizatorice care să realizeze colectarea cât mai extinsă a datelor interne şi externe ale poliţiei, precum şi crearea de metode analitice avansate care să poată contribuii la analiza unui volum foarte mare de date. Produsele informaţionale obţinute în urma analizei strategice trebuie prezentate factorului decizional într-o formă concisă, transparentă şi inteligibilă, pentru ca elementele respective să producă efectul necesar asupra acestuia. În acest context, este necesară o capacitate mare de "vânzare" şi de "prezentare" a informaţiilor obţinute în urma analizei strategice care să fie acceptată de beneficiarul instituţional şi, pe baza acestei evaluări de nivel strategic să permită luarea de măsuri eficiente atât din punct de vedere operaţional, cât şi pe palierul economicităţii resurselor implicate şi alocate pentru acest demers instituţional.

În al treilea rând, procesul de "Intelligence Led Policing" necesită un factor de decizie care să dispună de informaţii şi abilităţi în domeniul combaterii criminalităţii, respectiv să înţeleagă în profunzime fenomenul criminogen şi riscurile care sunt induse la nivel societal. Pentru implementarea "Intelligence Led Policing" este necesar un proces de lungă durată, în care toate persoanele implicate să dea dovadă de acceptare şi înţelegere corectă a conceptului şi să susţină măsuri comune care să conducă la scăderea fenomenului criminogen.

În esenţă, "Intelligence Led Policing" reprezintă un concept de combatere integrată a criminalităţii, iar analiza strategică reprezintă baza pentru implementarea acestui concept.

Totodată, aplicarea coerentă şi eficientă a acestui concept nu se poate realiza fără managementul analizei informaţiilor, respectiv fără a se aplica tehnicile analitice atipice, precum teoria lebedei negre.

În prezent, în literatura de specialitate este prezentat un nou concept, dezvoltat în era tehnologiei informaţiei, denumit "Media-led policing", care reprezintă acea abordare a managementului de nivel tactic (middle management) din cadrul structurilor de aplicare a legii care ia decizii la presiunea unor articole sau reportaje apărute intempestiv. Acest gen de probleme apar, de regulă, când nu există/nu au acces la date/informaţii referitoare la problema cu care se confruntă. Acest nou concept prezintă vulnerabilităţi majore, în sensul în care mass media încearcă şi, în multe situaţii, chiar reuşeşte să influenţeze, în mod decisiv, deciziile luate de factorii responsabili.

Conceptul Media-led policing reprezintă un factor rezidual extrem de periculos, fiind necesar ca factorii decidenţi să nu cedeze presiunilor mass media de a influenţa procesul decizional. Pentru a realiza acest deziderat este necesar ca structurile de analiză a informaţiilor să realizeze produse informaţionale care să contribuie decisiv în procesul de luare a deciziilor la nivel tactic, operaţional şi mai ales la nivel strategic.

# **Conceptul de conducere a activităţilor pe bază de informaţii la nivelul Ministerului Afacerilor Interne**

În România principalul concept introdus în Poliţia Română a fost conducerea activităţilor pe bază de informaţii, având în vedere resursele limitate aflate la dispoziţie, acest concept dovedindu-şi viabilitatea şi eficienţa la nivel instituţional.

Pentru prima oară s-a făcut referire la acest concept în cadrul Analizei informaţiilor pentru anul 2005, concomitent cu înfiinţarea Unităţii Centrale de Analiză a Informaţiilor la nivelul Inspectoratului General al Poliţiei Române. Unităţile de analiză a informaţiilor au reprezentat furnizorii materialelor de intelligence care au stat la baza deciziilor de prevenire a infracţionalităţii.

În anul 2006, cu ocazia desfăşurării proiectului PHARE 2006 – *Adopting intelligence Led Policing in Romanian Police*, au fost implicaţi ofiţeri cu funcţii de comandă din Ministerul Afacerilor Interne care au pus bazele aplicării acestui concept la nivelul Poliţiei Române.

Totodată, art. 10 din Ordinul ministrului afacerilor interne nr. 60/2010 privind organizarea şi executarea activităţilor de menţinere a ordinii şi siguranţei publice, modificat prin OMAI nr. 26/2015, prevede obligativitatea realizării patrulării echipelor de ordine şi siguranţă publică, în funcţie de particularităţile fiecărei zone de siguranţă publică, pe baza analizelor tactice.

O altă referire la acest concept este realizată de Inspectoratul General al Jandarmeriei Române în cadrul Raportului de analiză privind activitatea desfăşurată şi rezultatele obţinute de Brigada Specială de Intervenţie Vlad Ţepeş a Jandarmeriei Române în anul 2014.

### **Concluzii**

Modelul standard de conducere a activităţii de poliţie nu şi-a dovedit eficienţa pe termen lung, iar conceptul poliţiei pentru comunitate presupune concentrarea eforturilor pentru preocupările comunităţii şi abordarea problemelor de pe agenda publică în scopul câştigării încrederii în structurile de aplicare a legii.

Conducerea activităţii de poliţie bazată pe conceptul politicilor orientate pe problemă este obiectivă în raport cu cea bazată pe conceptul poliţiei pentru comunitate, deoarece foloseşte analiza infracţionalităţii ca factor determinant al problemelor care trebuie abordate pentru reducerea criminalităţii.

Conceptul de conducere a activităţilor pe bază de informaţii nu exclude posibilitatea suprapunerii cu celelalte concepte.

În cazul conceptelor de conducere a activităţilor pe bază de informaţii şi politicilor orientate pe problemă soluţia de implicare a comunităţii în problematica controlului criminalităţii nu este o cerinţă obligatorie, precum în cazul abordării poliţiei pentru comunitate.

Conceptul de conducere a activităţilor pe bază de informaţii permite decidentului să evadeze din sfera gestionării crizelor pe termen scurt şi să aibă o imagine de strategică de ansamblu asupra fenomenului criminogen şi să poată dispune măsuri eficiente de reducere a criminalităţii pe termen mediu şi lung.

Diferenţele de opinie de natură doctrinară existente între palierele de management vor determina orientarea către conceptul clasic de abordare a criminalităţii în cazul şefilor structurilor operative şi abordarea teoretică în cazul decidenţilor de nivel strategic.

În concluzie nu există un model general valabil de abordare a criminalităţii, în realitate abordându-se o combinaţie a celor patru concepte care să ţină cont şi de opinia societăţii, dar şi pe eficienţa utilizării instrumentelor moderne de analiză a informaţiilor. Apreciez necesar ca structurile de aplicare a legii să urmărească realizarea obiectivelor luând în considerare inclusiv opinia cetăţenilor şi să se aleagă abordări şi tactici care se adaptează cel mai bine societăţii.

# **CAPITOLUL 6 – SISTEMUL DE AVERTIZARE TIMPURIE. INDICATORII DE AVERTIZARE.**

Conceptul strategic adoptat la Summitul NATO de la Lisabona a stabilit că dezvoltarea capabilităţilor de management proactiv şi anticipativ al crizelor militare constituie o atribuţie de securitate fundamentală la nivelul Alianţei care implică, atât adoptarea unor măsuri militare, cât şi a unora non-militare, întregul proces fiind unul integrat şi care se sprijină pe patru piloni principali:

- NATO Intelligence Warning System (NIWS);
- NATO's Operational Planning System (NOPS);
- NATO Civil Emergency Planning Crisis Management Agreements;
- NATO Crisis Response System (NCRS).

În acest context, este important a se înţelege că avertizarea timpurie nu constituie un eveniment singular, ci reprezintă un proces ciclic care se desfăşoară, în mod continuu, şi în care pe baza unei liste cu indicatori, se analizează un risc, o ameninţare sau o criză identificată.

Acest model nu este utilizat doar pentru crizele de natură militară și poate fi folosit cu succes și pentru gestionarea crizelor în domeniul ordinii și siguranței publice.

Analiza de informaţii trebuie să stabilească, în avans, care sunt indicatorii de avertizare care sunt utilizaţi ca puncte decizionale pentru orice problemă analizată. Indicatorii trebuie să fie atât de critici şi de obiectivi, încât să evidenţieze orice schimbare semnificativă a evoluţiilor în desfăşurare şi să impună o schimbare comparabilă a analizei stării finale privind situaţia emergentă. Având la dispoziţie indicatorii de avertizare, analiştii nu mai sunt nevoiţi să se bazeze pe abordările matematice, mecanice şi cantitative, putând astfel să ofere evaluări calitative, predictive şi anticipative ale stării finale privind situaţia clar definită.

Prin definiţie, indicatorii de avertizare sunt destinaţi să reprezinte un indiciu semnificativ asupra a ceea ce se întâmplă şi a eventualei stări finale a unei serii de evenimente. Pentru a-şi îndeplini funcţiile stabilite, indicatorii de avertizare trebuie definiţi astfel încât dacă evoluţia acestora este neprevăzută faţă de evoluţia crizei, decidenţii să aibă la dispoziţie timpul necesar de reacţie şi să poată lua decizii pe baza acestora. În general, indicatorii trebuie să fie identificabili şi perceptibili, astfel încât să existe o aşteptare realistică a perceperii în cazul materializării acestora.

În ceea ce priveşte indicatorii de avertizare, analistul de informaţii este cel care trebuie să îi stabilească, în funcţie de situaţia analizată, astfel încât evaluarea să fie pertinentă şi să poată să susţină procesul de luare a deciziilor în contextul managementului integrat al crizelor. Stabilirea indicatorilor de avertizare timpurie constituie cea mai importantă activitate desfăşurată de analiştii de informaţii, iar pe baza monitorizării continue a acestora se realizează produse analitice pentru luarea deciziilor în timp real.

La nivelul NATO, unul dintre produsele analitice care răspund cerinţelor de avertizare timpurie în situaţia unei crize potenţiale este Raportul de avertizare al Sistemului NATO de avertizare timpurie (NIWS WR), ce are la bază procese analitice ce conferă produselor elaborate în sprijinul decidenţilor un pronunţat caracter calitativ.

Modelul produsului analitic NIWS Warning Report asigură avertizarea şi evidenţa strategică a problemelor de avertizare care pot afecta interesele Alianţei Nord-Atlantice.

Sistemul NATO de avertizare timpurie asigură urmărirea şi avertizarea strategică asupra unor probleme pe palierul avertizării pe care NATO le consideră că ar putea afecta interesele strategice ale Alianţei, precum şi a unor probleme în domeniul avertizării non-NATO agreate la nivel naţional care reprezintă o ameninţare la adresa unui stat membru al NATO. Informările NIWS se bazează pe estimări naţionale şi abordare analitică comprehensivă, având rolul de a asigura avertizarea nivel strategic, structura şi filosofia NIWS poate fi aplicată şi la nivel tactic-operaţional.

Avertizarea timpurie poate fi definită ca un raţionament sau o logică cu privire la o ipoteză sau scenariu de evoluţie a unei situaţii, dar care are la bază un model mental construit pe baza unor date, informaţii şi cunoştinţe acumulate şi care poate avea un grad de subiectivitate foarte greu de cuantificat. Tocmai din acest motiv, avertizarea nu poate fi confirmată sau infirmată decât de evoluţiile ulterioare în ceea ce priveşte problema definită pentru care a fost emis avertismentul.

Sistemul de avertizare timpurie al NATO este un sistem dezvoltat şi foarte bine pus la punct, dar poate fi permanent perfecţionat şi adaptat la realităţile curente generate de dinamica de securitate regională şi globală. Este foarte important de înţeles că în cadrul acestui proces care se derulează continuu, structurile de informaţii ale statelor membre asigură şi pun la dispoziţia decidenţilor nivelul de cunoaştere şi de înţelegere necesare planificării şi adoptării unor acţiuni politice, diplomatice sau militare proactive, care să contracareze acţiuni ostile la adresa Alianţei sau să limiteze la maximum consecinţele generate de acestea.

Procesul NATO de management al crizelor (format din 6 etape) este iniţiat imediat ce în prima etapă indicatorii de avertizare sugerează că există o criză potenţială care poate afecta interesele naţionale. Avertizarea timpurie şi eficientă crează un avantaj decidenţilor prin oferirea timpului necesar pentru pregătirea, analizarea şi planificarea unui răspuns adecvat. În particular, într-un mediu unde potenţialul adversar utilizează o strategie de tip hibrid cu scopul de a crea ambiguitate şi negare, capacitatea de identificare a unei ameninţări emergente este vitală.

În puţine situaţii iminenţa declanşării unor crize sau a intenţiilor ostile este atât de evidentă încât structurile de informaţii să poată transmite decidenţilor avertizări cu nivel de certitudine foarte ridicat. Nivelul de incertitudine există permanent şi va creşte odată cu reducerea cantităţii şi calităţile informaţiilor colectate şi procesate.

Chiar şi într-un astfel de context este de dorit a se încuraja analiştii/structurile de informaţii în sensul transmiterii oportune a avertizării către decidenţi chiar dacă, implicit, este declanşată punerea în mişcare a unor resurse semnificative pentru pregătirea unui răspuns adecvat şi oportun. Procesul de avertizare timpurie se impune a fi un proces în care să se identifice şi să se cuantifice foarte rapid riscurile şi ameninţărilor, precum şi consecinţelor ale acestora prin analiza unui spectru larg de indicatori în acest sens.

Este foarte important să conştientizăm faptul că în activităţile desfăşurate pentru avertizarea timpurie a decidenţilor, prin validarea sau invalidarea nivelului de certitudine şi incertitudine al produselor livrate, analiştii /structurile de informaţii îşi pot identifica limitele cunoaşterii şi, implicit, pot adopta oportun acele măsuri de regândire a capabilităţilor şi a potenţialului deţinut şi de creştere a eficacităţii şi a eficienţei activităţilor viitoare.

Într-un astfel de context, structurile de informaţii ale statelor membre NATO pot contribui la creşterea nivelului de fermitate în cadrul procesului decizional dar, în acelaşi timp, şi la evitarea acţiunilor de răspuns exagerate în comparaţie cu nivelul riscului sau ameninţării identificate.

Cu toate că evoluţiile în planul securităţii au impus schimbări fundamentale în organizarea sistemelor de avertizare timpurie cu privire la posibilii factori de risc şi ameninţări, dar şi în ceea ce priveşte prevenirea şi managementul crizelor, lecţiile învăţate demonstrează că nu aceleaşi schimbări profunde au avut loc în ceea ce priveşte reducerea erorilor sau reducerea numărului acelor factori care influenţează negativ cuantificările cu privire la riscurile şi ameninţările care pot genera declanşarea unor crize ce pot deveni greu sau chiar imposibil de controlat.

Astfel pot fi observate, în continuare, perpetuarea unor erori deja cunoscute, respectiv:

- influenţa prejudecăţilor care acţionează asupra modelelor mentale ale analiştilor;

- percepţia deformată (supraestimarea sau subestimarea) probabilităţii de materializare a riscurilor şi ameninţărilor identificate la un moment dat, dar şi a prioritizării acestora, în funcţie de efectele care ar putea fi generate şi gradul de urgenţă pe care îl prezintă;

- prezenţa zgomotelor de fond care afectează procesul de comunicare în cadrul ciclului informaţional, dar şi între structurile de informaţii şi decidenţii care beneficiază de avertizarea acestora pentru a adopta soluţia optimă de răspuns.

Managementul crizelor se realizează în concordanţă cu natura, intensitatea şi amploarea crizei, prin punerea în aplicare a unui set de opţiuni şi măsuri comprehensive, care se completează reciproc, cu grad de aplicabilitate generală, care nu sunt specifice nici unei succesiuni predeterminate de evenimente. Aceste opţiuni şi măsuri sunt grupate în patru componente complementare şi anume acţiuni preventive, măsuri de răspuns la crize, măsuri de contracarare a surprinderii şi măsuri de contra-agresiune.

Un sistem naţional de avertizare timpurie împreună cu cel al NATO (NIWS) trebuie, în mod normal, să furnizeze indicatori care să releve stadiul incipient al crizei şi în funcţie de aceasta, să poată iniţia o cerere de declarare a contra-agresiunii înaintea contracarării surprinderii, pe baza unei cereri oficiale adresate Consiliului Nord-Atlantic. Totuşi, deşi ambele componente sunt strâns legate, nu este neapărat necesar să existe instaurată starea de contra-surprindere pentru a declara starea de contra-agresiune.

Întrebarea firească ce decurge din cele prezentate anterior este dacă România, în calitate de stat membru al Alianţei Nord-Atlantice şi al Uniunii Europene, poate şi trebuie să evolueze în aceşti parametri pentru crearea unui Sistem de management al crizelor, pe deplin compatibil şi interoperabil, tehnic şi acţional, cu cele similare ale NATO şi UE, ţinând cont de necesitate – care se impune de la sine, ci de heterogenitatea instituţiilor şi reglementărilor existente în prezent.

Totodată, conceptul de Sistem de management al crizelor trebuie să fie perfect compatibil cu sistemul de management al analizei informaţiilor, având în vedere importanţa deosebită a acestui palier pentru decelarea corespunzătoare a riscurilor generate de situaţiile cu potenţial distructiv la nivelul securităţii naţionale.

# **CAPITOLUL 7 - PROIECTUL SISTEMULUI DE MANAGEMENT INTEGRAT AL CRIZELOR BAZAT PE MANAGEMENTUL ANALIZEI INFORMAȚIILOR**

În baza analizei situației existente în prezent în ceea ce privește managementul integrat al situațiilor de criză, la nivel naţional este necesar să se proiecteze, instituie şi să se aplice măsuri şi acţiuni care au ca scop, în primul rând, prevenirea şi soluţionarea operativă, în stadiu incipient, a crizelor.

Prevenirea și gestionarea situațiilor de criză nu se poate realiza, în mod eficient, decât în situația în care există informații suficiente și un potențial analitic relevant care să permită o evaluare comprehensivă a situațiilor potențiale de risc, precum și reliefarea vulnerabilităților sistemice și organizaționale.

În situația în care nu este posibilă limitarea sau stoparea evoluţiei acestor riscuri, atunci se aplică măsuri de natură complexă şi variată și se planifică/organizează/desfăşoară acţiuni specifice managementului crizei, ce pot determina stoparea pericolelor grave la adresa securităţii naţionale, cât şi pentru prevenirea, limitarea şi înlăturarea urmărilor acestora.

În principiu, Sistemul de Management Integrat al Crizelor (SMIC) trebuie să fie dezvoltat astfel încât, prin operaţionalizarea completă a acestuia, să se asigure compatibilitatea și coerența organizațională cu principiile şi procedurile existente la nivelul organizațiilor internaționale la care România este parte (ex. NATO, UE), precum şi interoperabilitatea cu structurile similare. Totodată, acest sistem trebuie să dispună de capacitatea de a răspunde unui spectru larg de situaţii de criză la nivel naţional, precum şi să asigure condiţiile de participare activă la gestionarea crizelor pe plan internaţional, având în vedere calitatea ţării noastre de membru al organizaţiilor internaţionale, în conformitate cu tratatele şi acordurilor la care este parte.

Cadrul organizatoric şi funcţional al SMIC trebuie să aibă la bază concepţia potrivit căreia managementul crizelor este o componentă a domeniului securităţii naţionale şi se realizează gradual, în funcţie de natura, aploarea, complexitatea, intensitatea şi consecinţele crizelor, coordonarea integrată a măsurilor de prevenire, de înlăturare sau limitare a efectelor crizelor fiind exercitată de către autorităţile abilitate ale statului, care, potrivit competenţelor legale, sunt Parlamentul României, Administraţia Prezidenţială, Consiliul Suprem de Apărare a Ţării, Guvernul României și serviciile naţionale/departamentale de informaţii. Acestea stabilesc structura responsabilă direct de conducerea operaţională a procesului de management al crizelor, în funcţie de natura, complexitatea, amploarea şi intensitatea acestora.

SMIC trebuie să reprezinte un ansamblu integrat şi flexibil de structuri civile şi militare şi să dispună de mecanisme şi proceduri de management al crizelor.

Sistemele cu responsabilităţi în managementul de manifestare a crizelor deja existente trebuie integrate funcţional în SMIC, constituindu-se componente ale acestuia, cu asigurarea autonomiei, astfel încât aceastea să se poată operaţionaliza şi reacţiona în funcţie de natura, intensitatea şi amploarea unei crize. Structurile care se vor crea sau cele existente care se vor adapta vor avea stabilite cu precizie obiective, competenţe şi funcţii care vizează atât actul decizional, cât şi responsabilităţi pe linia conceperii, planificării, organizării şi controlului măsurilor adoptate.

În acelaşi timp trebuie asigurată posibilitatea ca organizaţiile non-guvernamentale şi alte persoane juridice să poată colabora cu SMIC în acţiunile de înlăturare a efectelor crizelor, în condiţiile respectării prevederilor planurilor naţionale de management al acelor situaţii.

Pentru a răspunde acestor deziderate, SMIC va trebui să îndeplinească următoarele cerinţe:

- să se constituie şi să funcţioneze ca un sistem de management integrat al crizelor, care să aibă capacitatea de a răspunde întregului spectru al crizelor la nivel naţional sau al Alianţei Nord-Atlantice;
- să asigure controlul politic necesar, la nivel naţional sau aliat, pentru aplicarea măsurilor de răspuns la criză;
- să contribuie la creşterea interacţiunii între structurile civile şi militare cu responsabilităţi în domeniu;
- să fie în măsură să răspundă eficient avertizărilor transmise de Sistemul Naţional de Avertizare Timpurie (SNAT) sau sistemul NATO de Informaţii şi Avertizare (NIWS);
- să sprijine procesul de planificare operaţională la nivelul României şi al Alianţei;
- să fie în măsură să sprijine ţările non-membre NATO în managementul crizelor, în conformitate cu acordurile încheiate în acest sens.

Principiile care stau la baza funcţionării SMIC ar putea fi:

- apărarea interesului naţional şi a valorilor constituţionale;
- cunoaşterea anticipativă şi prevenirea crizelor;
- prioritatea protecţiei şi salvării vieţii oamenilor;
- respectarea drepturilor şi libertăţilor fundamentale ale oamenilor;
- separarea actului de decizie de cel de execuţie;
- compatibilizarea şi interoperabilitatea SMIC cu structurile similare existente pe plan internaţional;
- transparenţa măsurilor privind gestionarea crizelor şi a consecinţelor acestora;
- evitarea multiplicării nejustificate a centrelor de difuzare a informaţiilor;
- planificarea anticipată a capabilităţilor destinate gestionării crizelor, precum şi conducerea unitară a procesului de gestionare a crizelor;
- autonomia sistemelor, astfel încât acestea să se poată operaţionaliza şi reacţiona, oportun şi eficient, în funcţie de natura crizelor.

Asigurarea funcţionalităţii SMIC pe timpul unei crize va fi condiţionată de existenţa, încă din timp de pace, a unor structuri operative de răspuns, pentru care este necesară dedicarea unor funcţii specifice managementului crizelor, încadrarea personalului selectat pe posturi şi asigurarea stabilităţii pe funcţii a structurii care a fost constituită din timp.

Pentru operaţionalizarea rapidă a componentelor SMIC se impune ca, încă de pe timp de pace, aceste structuri cu atribuţii în domeniu să dispună de logistica sistemului de comunicaţii şi cea administrativă necesare. De asemenea, lecţiile învăţate au reliefat necesitatea pregătirii din timp de pace/normalitate prin diferite forme de instruire atât a sistemului în ansamblu, cât şi a componentelor sale specializate în gestionarea diferitelor tipuri de crize.

Crearea SMIC urmăreşte realizarea cerinţelor de bază ale procesului informaţionaldecizional la nivel strategic, astfel încât sistemul în ansamblul său să răspundă, în mod adecvat, noii tipologii a riscurilor şi ameninţărilor asimetrice, pe teritoriul naţional sau pe timpul participării la operaţii de răspuns la crize în orice regiune a globului:

- superioritatea informaţională (avantajul informaţional faţă de adversar dat de cunoaşterea oportună şi în totalitate a caracteristicilor mediului de securitate din zona de interes pe baza integrării datelor şi informaţiilor obţinute prin comunitatea naţională de informaţii, sistemul informaţional-decizional militar şi alte surse informaţionale, concomitent cu asigurarea protecţiei informaţiilor proprii);
- supremaţia decizională (creşterea capacităţii de anticipare a evoluţiei ulterioare a unei situaţii sau a intenţiilor unui potenţial adversar, păstrarea libertăţii de decizie şi realizarea surprinderii decizionale, pe fondul asigurării protecţiei informaţiilor obţinute şi a deciziilor adoptate);
- celeritatea actului decizional (capacitatea structurilor de conducere de a decide în timp foarte scurt asupra măsurilor sau acţiunilor care trebuie să le execute sistemele subordonate pentru rezolvarea unei situaţii critice).
- scurtarea timpilor de decizie (eliminarea întârzierilor în aplicarea ansamblului de măsuri pentru procesarea datelor, elaborarea propunerilor şi transmiterea operativă a primelor dispoziţii de răspuns. Conceptul se referă, atât la timpul necesar pentru luarea deciziei, cât şi la cel pentru activarea şi dislocarea în zona de operaţii a forţelor de răspuns).

Principiile enunţate anterior se manifestă procesual, fiecare dintre elementele acestuia intercondiţionându-se reciproc, celeritatea actului decizional şi supremaţia decizională bazându-se pe obţinerea supremaţiei informaţionale. În final, aceste prime trei obiective ale conducerii strategice contribuie la scurtarea timpilor de reacţie a întregului sistem de răspuns, caracteristică de bază a unui răspuns rapid, eficient şi coordonat în situaţii de criză.

Deşi în viitorul previzibil în arealul geopolitic şi geostrategic al României nu se întrevede niciun pericol major, de tip militar clasic, amplificarea riscurilor şi ameninţărilor clasice şi asimetrice pot genera diferite forme de manifestare a crizelor de sistem, îndeosebi în domeniul securităţii.

Pentru asigurarea unei viabilităţi şi eficienţe sporite a Sistemului de Management Integrat al Crizelor şi a unei reacţii rapide şi eficiente este necesar să se elaboreze şi să se adopte planuri de contingenţă care să acopere întregul spectru de crize.

Se impune ca analiza permanentă a tipologiei riscurilor şi ameninţărilor să ducă la generarea, din timp, a unor proceduri operaţionale standard corespunzătoare fiecărui tip de risc şi ameninţare, proceduri care să fie la dispoziţia structurilor respective, în concordanţă cu cele prevăzute în Manualul NATO de Răspuns la Crize, pentru scurtarea timpilor de reacţie ai structurilor cu responsabilităţi în domeniul gestionării crizelor.

Având în vedere că un factor important al eficienţei procesului de management al unei crize este dat de calitatea fluxului de informaţii de la structurile civile şi cele militare, cu implicaţii majore asupra oportunităţii reacţiei de răspuns, se impune integrarea tuturor acestor instituţii într-un sistem adecvat de evaluare analitică şi realizarea unei matrice de comunicaţii la nivel instituţional/guvernamental, în conformitate cu cerinţele de securitate NATO, care să permită relaţionarea acesteia cu Sistemul General de Comunicaţii NATO (NATO General Communication System – NGCS).

Capabilităţile destinate soluţionării unei crize trebuie să fie fundamentate pe existentul real cu susţinerea de resurse adecvate, precum şi de actele normative aferente elaborate din timp. Trebuie ţinut cont de corelarea dislocării resurselor umane, materiale şi financiare în teatrele de operaţii, la solicitarea Alianţei, cu posibilitatea asigurării concomitente a capabilităţilor necesare gestionării unei eventuale crize nou apărute.

România va trebui să remodeleze şi adapteze atât structura informaţional-decizională, structura de forţe şi mijloace, precum şi ansamblul strategiilor de pregătire, antrenare şi operaţionalizare a celor două componente menţionate anterior, astfel încât să fie în măsură să răspundă eficient şi oportun la întreg spectrul de crize pe teritoriul naţional şi să participe activ la întreaga gamă de misiuni specifice operaţiilor de răspuns la crize pe plan internaţional, în conformitate cu obligaţiile reieşite din tratatele la care este parte.

În acest context, pot fi previzionate următoarele măsuri:

- perfecţionarea cadrului normativ, organizatoric şi conceptual, redefinirea misiunilor, metodelor şi procedurilor de acţiune;
- dezvoltarea interoperabilităţii şi cooperării între structurile din cadrul Sistemului Naţional de Securitate;
- determinarea disponibilităţii sistemelor naţionale de avertizare, alertare şi informare;
- realizarea Sistemului naţional de management integrat al crizelor şi adaptarea acestuia pentru asigurarea compatibilităţii cu principiile Sistemului NATO de răspuns la crize;
- SMIC trebuie să îşi desfăşoare activitatea într-un mediu securizat care să dispună de capacităţi redundante de operare pentru cel puţin 1 lună cu facilităţi autonome precum generatoare de energie, hrană şi apă pentru personal, instalaţii sanitare, sisteme de comunicaţii securizate, sisteme de monitorizare a mediului, protecţia colectivă CBRN etc.;
- organizarea SMIC conform conceptului sistem de sisteme, cu trei componente funcţionale majore – de conducere, de execuţie şi de sprijin;
- configurarea arhitecturii de conducere a sistemului pe trei niveluri decizionale, care să asigure pragurile necesare de expertiză, respectiv:
	- coordonare politică integrată, în sensul exercitării voinţei şi controlului politic asupra reacţiei naţionale, realizată de autorităţile legitime şi abilitate ale statului – Parlamentul României, Administraţia Prezidenţială, Consiliul Suprem de Apărare a Ţării, Guvernul României, în conformitate cu prevederile constituţionale şi legislaţiei în vigoare. Aceste autorităţi

stabilesc structura responsabilă de gestionare a crizei, în funcţie de natura, complexitatea, amploarea şi intensitatea acesteia;

- conducerea operaţională la nivel naţional, care să exprime integralitatea conducerii şi coordonării măsurilor dispuse de factorul politic, prin centrele operative şi operaţionale, precum şi alte structuri existente la nivelul instituţiilor publice desemnate prin lege (MApN, SRI, SIE, MAI), ca organe tehnice de sprijin permanente ale deciziei politico-militare la nivel strategic;
- conducerea operaţională sectorială, la nivelul celorlalte structuri centrale, precum şi a celor locale cu responsabilităţi în domeniul managementului crizelor, centrelor operative şi operaţionale, ca organe tehnice specializate, pe domeniul de manifestare a crizelor, care să operaţionalizeze, după caz, în funcţie de tipologia crizei.
- managementul crizelor din domeniul situaţiilor de urgenţă, ordinii publice şi domeniul stărilor excepţionale să fie gestionat de Ministerul Afacerilor Interne;
- managementul crizelor de securitate în domeniul apărării să fie gestionat de Ministerul Apărării Naţionale;
- managementul crizelor din domeniul terorismului şi cel al ameninţărilor de tip cibernetic să fie gestionate de Serviciul Român de Informaţii;
- nominalizarea de către autorităţile abilitate ale statului a instituţiei responsabile de managementul integrat al crizelor, în situaţia unor crize complexe (caracteristica majorităţii crizelor de securitate), care acoperă cel puţin două domenii din cele prezentate anterior;
- configurarea unei componente de execuţie a SMIC prin stabilirea ansamblului structurilor, resurselor umane şi mijloacelor specializate de care dispun autorităţile şi instituţiile publice cu atribuţii în managementul crizelor, precum şi, după caz, din structuri şi alte formaţiuni de urgenţă profesioniste şi voluntare stabilite prin lege;
- configurarea unei componente de sprijin care trebuie să cuprindă:
	- un sistem de avertizare timpurie format din ansamblul de structuri, proceduri şi echipamente necesare pentru descoperirea şi monitorizarea indicilor de apariţie a unor potenţiale crize pe plan intern şi internaţional şi evoluţia acestor crize;
- un sistem de comunicaţii şi informatică, compus din resursele şi serviciile de comunicaţii şi tehnologia informaţiei asigurate de autorităţile publice centrale şi locale, precum şi de către operatorii publici şi furnizorii autorizaţi de resurse şi servicii de comunicaţii şi tehnologia informaţiei;
- un sistem de comunicare publică format din ansamblul structurilor, resurselor şi mijloacelor specializate de care dispun autorităţile şi instituţiile publice cu atribuţii în managementul crizelor;
- realizarea parteneriatelor cu structuri private care deţin forţe, mijloace şi utilaje ce pot fi folosite în managementul integrat al crizelor.

# **CAPITOLUL 8 – DETECTAREA FENOMENELOR TIP LEBĂDĂ NEAGRĂ**

De-a lungul timpului, anumite evenimente au condus la schimbări profunde şi de substanţă la nivelul societăţii, chiar în condiţiile în care acestea nu erau prognozate să se producă. Contrar relevanţei şi efectelor produse la nivel societal, aceste evenimente sunt, în general, neaşteptate sau foarte improbabile. În acest context sunt de exemplificat ca evenimente de tip lebădă neagră apariţia Internetului, a reţelei de telefonie mobilă, precum şi crizele economice de amploare.

Inabilitatea de a prognoza repercusiunile acestor evenimente se datorează, în principal, tiparelor mentale umane care le consideră imposibile. În antichitate, sintagma *lebădă neagră* a fost utilizată pentru a desemna evenimentele care, pe baza informaţiilor existente, erau de neconceput.

Conceptul teoriei lebedelor negre a fost introdus de Nassin Taleb în eseul *Teoria lebedelor negre*. În această carte, autorul stabileşte trei caracteristici definitorii ale unui eveniment tip lebădă neagră, respectiv:

- după producerea evenimentului, explicaţiile sunt formulate pentru a-l face predictibil sau aşteptat;
- evenimentul are un nivel de impact extrem;
- evenimentul este neaşteptat sau improbabil.

### **Explicaţii post-eveniment**

Prima caracteristică definitorie a unui eveniment tip lebădă neagră are ca origine aserţiunea că mintea umană supraestimează capacitatea sa de a explica un număr foarte mare de fenomene, pe când, în realitate, poate explica un număr limitat de fenomene.

În prezent, explicaţiile cu privire la fenomenele inimaginabile sociale şi ştiinţifice sunt disponibile din mai multe surse de informare. Odată produs un eveniment, experţii şi analiştii identifică cauzele producerii acestuia exclusiv prin prisma faptelor observate. Această explicaţie post-eveniment este rezultatul unei analize a contextului anterior producerii acestuia şi oferă imaginea unor aspecte perfect imaginabile.

Un exemplu al acestui tip de paradigmă îl constituie explicaţiile post-factum ale fenomenelor de natură economică. Teorii diferite, uneori contradictorii, încearcă să explice producerea aceluiaşi eveniment. În final, abordarea analitică inadecvată şi limitările în înţelegerea fenomenului sunt mai puţin evidente prin explicaţiile retrospective ale acestuia din punct de vedere social.

Teoriile şi explicaţiile sunt explicitate prin prisma fenomenelor petrecute în trecut. Aceste modele complexe pot fi nefolositoare în explicarea sau prezicerea fenomenelor din viitor. Trebuie acceptat faptul că anumite situaţii vor depăşii inevitabil cunoaşterea existentă în prezent, în special în ceea ce priveşte fenomenele sociale.

### **Impactul extrem**

Suplimentar faţă de explicarea retrospectivă, o altă caracteristică necesară pentru a recunoaşte o lebădă neagră este reprezentată de consecinţele pe care le produce evenimentul respectiv. Impactul fenomenelor impredictibile poate fi pozitiv sau negativ.

Un eveniment tip lebădă neagră pozitiv produce efecte favorabile pentru dezvoltarea societăţii (ex. descoperirea unui nou vaccin, a Internetului, dezvoltarea reţelei de telefonie mobilă). Toate aceste exemple nu au putut fi previzionate, însă au avut efecte pozitive remarcabile după punerea în practică.

În schimb, evenimentele de tip lebădă neagră negative au efecte catastrofice (ex. crizele economice la nivel mondial, atacurile teroriste din 11.09.2001).

Importanţa acestor tipuri de evenimente au o mare influenţă asupra desfăşurării zilnice a activităţilor la nivel societal, impactul producerii evenimentelor de tip lebădă neagră putând modifica radical stilul de viaţă al civilizaţiei umane.

### **Probabilitatea de producere**

Ultima caracteristică a unui eveniment tip lebedă neagră provoacă limitele înţelegerii umane şi induce ideea că depăşeşte graniţele cunoştinţelor existente în prezent. Impactul semnificativ al acestui tip de eveniment este datorat capacităţii noastre limitate de a prezice producerea acestora.

În conformitate cu cele mai multe modele de prognozare a viitorului, probabilitatea este foarte scăzută datorită frecvenţei de producere redusă a acestor tipuri de evenimente.

Pentru a prognoza evenimentele viitoare pe baza anumitor similitudini din trecut trebuie utilizate toate informaţiile disponibile, inclusiv pe acelea care par improbabile sau utopice. În plus, presupunând că existenţa condiţiilor care au cauzat un eveniment este posibil ca, pe viitor, să fie îndeplinite aceleaşi condiţii care să producă un eveniment similar.

Vulnerabilităţile în prognozarea acestor tipuri de evenimente constau în incapacitatea de a analiza complet şi corect datele şi informaţiile avute la dispoziţie, în lipsa unei metodologii comprehensive şi coerente bazată pe mijloace ştiinţifice solide. În mod normal, un eveniment de tip lebădă neagră nu se mai repetă întocmai în viitor, însă este posibil să se producă unul apropiat de acesta. Probabilitatea de prognoză a unui eveniment tip lebădă neagră creşte pe măsură ce sunt obţinute noi informaţii, precum şi datorită creşterii expertizei analiştilor de nivel strategic.

Caracteristicile evenimentelor de tip lebădă neagră vulnerabilizează tehnicile tradiţionale disponibile pentru realizarea de prognoze statistice. Apariţia acestor evenimente nu respectă nicio tendinţă şi niciun fel de distribuţie, ci apare fără niciun motiv anume. Singurul mod de detectare a acestora poate fi reprezentat de expertiza analiştilor strategici care evaluează toate datele şi informaţiile disponibile, realizând scenarii cât mai apropiate de evenimentul care se va produce.

# **8.1 Metodologia aplicării teoriei "lebăda neagră"**

Pentru testarea teoriei lebedelor negre a fost analizată situaţia de securitate din Albania, Armenia, Azerbaidjan, Bosnia şi Herţegovina, Bulgaria, Croaţia, Macedonia, Georgia, Grecia, România, Republica Moldova, Serbia, Slovenia, Turcia şi Ucraina, prin prisma identificării unor evenimente care îndeplinesc criteriile tip lebădă neagră. Scopul acestei scanări analitice îl constituie reliefarea riscurilor, ameninţărilor şi vulnerabilităţilor cu impact la adresa flancului estic al Alianţei Nord-Atlantice, care induce principalele riscuri la adresa securităţii naţionale a României.

În acest context, au fost solicitate puncte de vedere ale unor experţi din aceste state, majoritatea având contact cu mediul academic, însă au fost consultaţi şi specialişti implicaţi în structuri de securitate din statele respective.

Pe baza unui chestionar, prezentat în anexă, aceştia au furnizat materiale documentare cu privire la problematica analizată. Din analiza râspunsurilor furnizate de aceştia s-a reuşit scanarea principalelor riscuri la nivel mondial pe parcursul a 10 ani (2007-2017) şi modul cum acestea au evoluat în această perioadă.

Pentru a realiza identificarea unui posibil eveniment tip "lebedă neagră" a fost scanat mediul de securitate la nivel mondial pe perioada a 10 ani, rezultatul acestei analize fiind îngrijorător, având în vedere faptul că dacă în prima decadă riscurile erau mai mult de natură economico-financiară, în prezent riscurile sunt induse preponderent de situaţia tensionată la nivel internaţional care se repercutează inclusiv la nivel naţional.

Din analiza datelor şi informaţiilor prezentate în anexele nr. 1 şi nr. 2 rezultă patru factori majori a căror interferenţă produce, în prezent, la nivel mondial, **instabilitatea socială globală**, respectiv:

### **1. Factorii securitari**

În prezent conflictele militare regionale (ex. Siria, Irak) au condus la producerea unor fenomene greu de anticipat, respectiv proliferarea terorismului la nivel mondial şi european şi criza migraţiei care a generat dezechilibrarea sistemelor economice europene. Fenomenul migraţiei ilegale şi terorismul sunt interdependente, culoarele de tranzit al migranţilor spre state dezvoltate ale Uniunii Europene au permis şi transferul luptătorilor terorişti din zonele de conflict ale Orientului Mijlociu.

"*Ce s-a întâmplat şi se întâmplă şi în prezent pe continentul european în ceea ce priveşte fenomenul migraţiei şi situaţia refugiaţilor devine din ce în ce mai mult o problemă umanitară combinată cu o problemă de securitate a Uniunii Europene. Mii de persoane au plecat din cauza războiului din Siria, terorii exercitate de ISIS în Libia şi dictaturii din*  *Eritrea, dar cele mai periculoase sunt resentimentele, rejectarea şi teama generată artificial împotriva acestor persoane de către populaţia statelor din Uniunea Europeană.*" 53

De fapt, "*terorismul este factorul care influenţează cel mai mult atât realitatea, cât şi percepţia populaţiei privind securitatea şi stabilitatea unei ţări sau a unei regiuni.*" 54 Totodată, "*terorismul nu constituie un fenomen nou, o apariţie recentă a epocii contemporane. Acesta a fost practicat, sub o formă sau alta, în decursul vremurilor afectând mai toate popoarele lumii, manifestându-se prin acte reprobabile individuale sau de grup, cu consecinţe negative asupra dezvoltării normale a relaţiilor interumane sau interstatale, care au trezit în conştiinţa universală revoltă şi indignare.*" 55

Acest fenomen este favorizat de lipsa de reacţie sau reacţia ineficientă a statelor de pe traseul Rutei Balcanice, pe fondul deficitului cronic de resurse umane, financiare şi logistice cu care se confruntă aceste state. De asemenea, un alt factor care a favorizat criza migranţilor şi proliferarea terorismului de natură islamică este reprezentat de inapetenţa statelor de pe Ruta Balcanilor de Vest de a coopera eficient pentru diminuarea acestor riscuri asimetrice. În acest sens, menţionez diferendele de natură politică şi teritorială între Grecia şi Turcia, Grecia şi Macedonia, Serbia şi Macedonia/Croaţia, Albania şi Macedonia. Aceste diferende au condus la abordarea unilaterală de către fiecare stat a problematicii migraţiei ilegale, fără a exista o coordonare unitară a eforturilor depuse de reprezentanţii instituţiilor de aplicare a legii sau de către cei ai serviciilor de securitate.

Un alt factor care a condus la exacerbarea fenomenului migraţionist din anul 2015 la nivelul Europei a constat în lipsa de reacţie, în primă fază, a factorilor responsabili din Uniunea Europeană. Deşi au existat semnale puternice furnizate de agenţiile europene de profil (ex. FRONTEX, EUROPOL), oficialii europeni au ignorat aceşti indicatori de avertizare timpurie, fără a dispune măsuri eficiente care să permită gestionarea eficientă şi coordonată a acestui fenomen de migraţie masivă.

În primă fază, fiecare stat de pe ruta balcanică a fost lăsat să se descurce cu forţele şi resursele proprii, fapt ce a condus la pierderea încrederii populaţiei din aceste state cu privire la rolul instituţiilor europene în gestionarea acestei crize fără precedent. În această fază,

<sup>53</sup> Ivan, L., "*An analysis on illegal migration – trends, perspectives and appropriate response*", Proceedings of the XXIst International Conference Intelligence in the Knowledge Society, Bucharest, 2016, ISSN 2392-7542, p. 201-202.

<sup>54</sup> Mănescu, R.N., "*Security and Terrorism*", Editura Vizual, Bucureşti, 2018, ISBN 978-973-587-201-4, p. 20.

<sup>55</sup> Prelipceanu, P.C., "*Terorism, antiterorism, contraterorism – repere istorice şi tendinţe actuale*", Revista Infosfera nr. 2/2018, editată de Ministerul Apărării Naţionale – Direcţia Generală de Informaţii a Apărării, ISSN 2065-3395, p. 39.

oficialii de la Bruxelles au procedat birocratic şi politicianist, prin discursuri fără rezultat în plan operaţional, fapt ce a condus la evoluţia defavorabilă a crizei migranţilor.

În urma acestei crize, anumite state ale Uniunii Europene au decis construirea de garduri la frontieră (ex. Ungaria, Croaţia), iar altele au dispus suspendarea temporară a unor drepturi specifice Spaţiului Schengen (ex. Austria a dispus reintroducerea temporară a controlului la frontieră pentru a diminua fluxul migraţionist ce traversa această ţară). Poziţia Germaniei a fost iniţial una pozitivă vis-a-vis de fenomenul migraţionist, ulterior, ţinând cont de poziţia populaţiei, poziţia a fost nuanţată, fiind favorabilă doar pentru refugiaţi şi nu pentru migranţii economici.

În momentul de faţă, criza migraţiei a condus la polarizarea poziţiilor statelor membre ale Uniunii Europene, în contextul în care statele membre ale Grupului de la Vişegrad nu au acceptat cotele de migranţi impuse de Bruxelles, divergenţele de opinie conducând la lipsa de încredere la nivelul UE. Acest aspect a fost speculat de forţele de extremă dreaptă care au câştigat capital electoral pe fondul reacţiei negative a populaţiei faţă de migranţi. Situaţia a fost cu atât mai virulentă cu cât unele atentate teroriste de la Paris (ex. atentatul terorist produs la sala de spectacole Bataclan) şi Bruxelles au fost realizate de terorişti care au ajuns în aceste state membre ale Uniunii Europene utilizând Ruta Balcanică.

Un alt risc este reprezentat de întoarcerea în statele de origine a luptătorilor care au fost implicaţi în teatrele de operaţii anti-Daesh din Irak şi Afganistan, aceştia fiind aderenţi ai organizaţiei teroriste Stat Islamic. Un efort substanţial trebuie realizat la nivelul statelor de origine pentru monitorizarea acestora, în scopul identificării şi dejucării unui eventual atac terorist comis de aceştia. Un alt aspect este legat de fenomenul radicalizării islamice, aceşti luptători terorişti străini constituind exemple pentru tinerii din comunităţile musulmane.

În scopul prevenirii radicalizării islamice este necesar să se dezvolte programe, în scopul educării populaţiei cu privire la riscurile induse de radicalizare şi a mijloacele de eradicare a acestui fenomen. Un rol important în acest proces îl are comunitatea care trebuie să înţeleagă care sunt efectele radicalizării islamice şi ale terorismului şi faptul că poate sprijini activ măsuri pentru menţinerea unui climat de ordine şi siguranţă publică.

Un alt factor de risc îl constituie radicalizarea prin intermediul reţelei Internet, majoritatea tinerilor având acces la această tehnologie care a devenit globală. În acest sens, autorităţile de aplicare a legii trebuie să monitorizeze interesul tinerilor la aceste website-uri şi la interesul acestora pentru accesarea reţelelor sociale în scopul radicalizării. Totodată, aceste website-uri create de organizaţiile teroriste conţin informaţii practice privind comiterea de atentate teroriste cu utilizarea unor mijloace comune.

Rezultatul fenomenului migraţionist la nivelul european va fi reprezentat de islamizarea Europei, integrarea unei mari părţi a populaţiei din spaţiul european la valorile istorice ale continentului nostru reprezentând, de fapt, marea provocare la care trebuie să îi facă faţă societatea modernă. Sentimentul de frustrare al populaţiei autohtone se va materializa în acţiuni de protest violente care vor trebui gestionate de autorităţile responsabile cu aplicarea legii.

Din analiza atentatelor teroriste comise în ultimul timp pe teritoriul comunitar se observă tendinţa de a utiliza mijloace comune, spre exemplu intrarea cu un mijloc de transport în zone aglomerate (ex. Nisa – Franţa, Londra – Regatul Unit al Marii Britanii şi al Irlandei de Nord, Berlin – Germania), folosirea de arme albe (ex. cuţite, topoare), precum şi atacuri individuale la adresa forţelor de ordine.

O preocupare îngrijorătoare este generată de riscul folosirii de arme de distrugere în masă pentru a comite atentate teroriste pe teritoriul statelor din Uniunea Europeană. Din analiza datelor primite, în ultimii trei ani, experţii din domeniul securităţii consideră că un atac terorist cu arme de distrugere în masă ar avea un impact devastator la adresa populaţiei. Astfel, acest risc era pe locul 3 în anul 2015, pe locul 2 în anul 2016 şi pe primul loc în anul 2017.

Acest trend ascendent în ierarhia riscurilor din punct de vedere al proliferării armelor de distrugere în masă este accentuat de faptul că stocurile de arme chimice deţinute de Siria şi declarate la Organizaţia pentru Interzicerea Armelor Chimice nu au fost securizate corespunzător de forţele de securitate siriene, fapt ce a indus riscul preluării acestora de către organizaţia teroristă Stat Islamic.

În acest context, trebuie menţionate atacurile cu arme chimice produse în Siria împotriva populaţiei civile, acuzaţiile principale fiind aduse de comunitatea internaţionale regimului Bashar al-Assad. Însă, autorităţile siriene fidele preşedintelui sirian au negat de fiecare date implicarea în comiterea atacurilor cu arme chimice, existând posibilitatea producerii acestora de către organizaţia teroristă cu scopul de a discredita regimul totalitar al preşedintelui Bashar al-Assad.

La nivel internaţional, "*Convenţia privind interzicerea dezvoltării, producerii, stocării şi folosirii armelor chimice şi distrugerea acestora reprezintă primul instrument juridic multilateral, global, verificabil, din domeniul dezarmării. Acest document, cu vocaţie*  *universală, interzice folosirea armelor chimice şi vizează eliminarea acestei categorii de arme de distrugere în masă, la nivel mondial, pentru totdeauna.*" 56

Riscul utilizării armelor de distrugere în masă este potenţat inclusiv de politica proliferatoare a anumitor state (ex. Coreea de Nord) sau de interesul crescut al unor grupări de criminalitate organizată de a obţine anumite componente care pot fi utilizate la dezvoltarea unor asemenea tipuri de armament.

Un alt factor deosebit de important îl constituie proliferarea reţelelor de criminalitate organizată la nivel european, acestea acţionând ca un factor destabilizator la nivelul societăţii, prin comiterea de infracţiuni de mare risc (trafic de droguri, trafic de fiinţe umane, trafic de migranţi, contrabandă cu produse accizabile etc.). Riscul este indus de faptul că aceste grupări de criminalitate organizată acţionează transfrontalier, având ramificaţii la nivelul mai multor state. Totodată, aceste grupări de criminalitate organizată sunt foarte flexibile, schimbându-şi profilul criminogen în funcţie de profitul obţinut în urma desfăşurării operaţiunilor ilegale. Spre exemplu, pe vârful crizei migranţilor, grupările de criminalitate organizată s-au concentrat pe trafic de migranţi, profitul obţinut de aceste grupări fiind estimat de EUROPOL la peste 5 miliarde USD, numai la nivelul anului 2015.

### **2. Factorii economici**

Factorii economici au un rol foarte important în menţinerea unui climat optim de ordine şi siguranţă publică. În ultima perioadă, pe fondul unor crize financiare acute care s-au manifestat pregnant în perioada 2008-2011, se remarcă o volatilitate crescută a pieţelor financiare şi de capital, cu efecte în planul stabilităţii macroeconomice.

Creşterea galopantă a inflaţiei în anumite state a condus la scăderea dramatică a puterii de cumpărare a populaţiei şi, implicit, la sărăcirea acesteia. Acest aspect, cumulat cu efectul creşterii şomajului, în primul rând la nivelul populaţiei tinere, a condus la vulnerabilizarea acestor categorii sociale. Totodată, lipsa de perspectivă a tineretului din anumite state conduce la acceptarea ideilor radicale promovate de grupările extremiste care promovează radicalismul şi producerea de manifestaţii violente împotriva guvernării.

Un alt aspect care induce nesiguranţă în rândul populaţiei este constituit de fenomenul corupţiei care este strâns legat de interesele grupurilor economice locale de a acumula capital, pe fondul coruperii unor funcţionari ai statului şi de a obţine contracte consistente cu statul. Riscul cel mai mare este indus de coruperea funcţionarilor de stat de către grupările de criminalitate organizată interesate de achiziţionarea unor active importante pentru a avea

<sup>56</sup> Ivan., L, "*Implementarea în România a prevederilor Convenţiei privind interzicerea armelor chimice*", publicat în Buletinul de Informare şi Documentare nr. 6/2013 al Ministerului Afacerilor Interne, p. 15.

poziţie de monopol pe aceste pieţe. Nivelul ridicat de corupţie în anumite state conduce la descurajarea investiţiilor străine şi la scăderea parametrilor economici per ansamblu.

Contrabanda cu produse accizabile afectează în mod direct economia unui stat prin afectarea bugetului consolidat, concomitent cu eliminarea de pe piaţa liberă a unor companii care comercializează în mod licit aceste bunuri.

Toate aceste riscuri şi vulnerabilităţi crează nemulţumiri la nivelul societăţii, concomitent cu creşterea instabilităţii sociale, cu potenţiale efecte în planul securităţii regionale şi globale. Pe acest fond de nemulţumire se manifestă un alt fenomen, respectiv al migraţiei economice care se manifestă prin plecarea unui număr însemnat de specialişti către state dezvoltate din Europa Occidentală sau alte state dezvoltate. Prin acest exod al forţei de muncă calificate, scade capacitatea statelor de origine a fenomenului migrator de a se dezvolta, fiind nevoite să apeleze la forţă de muncă slab calificată, în special din zona Asiei.

În acest context, este necesar să se includă în politicile publice ale statelor dezvoltarea de programe antreprenoriale care să sprijine capitalul autohton să creeze locuri de muncă bine plătite care să contribuie la menţinerea forţei de muncă calificate pe piaţa autohtonă.

### **3. Factorii de mediu**

În ultima perioadă, la nivel mondial, se remarcă prevalenţa producerii unor fenomene meteorologice extreme care cauzează din ce în ce mai multe pierderi de vieţi omeneşti şi materiale. Aceste efecte meteorologice extreme sunt efectul eşecului implementării la nivel mondial a unor politici eficiente pentru reducerea efectului de seră la nivel planetar. Acest eşec este datorat marilor industri poluatoare care au influenţă la nivelul decidenţilor politici, această influenţă concretizându-se prin amânarea unor decizii care să conducă la scăderea poluării.

Totodată, un alt risc este generat de producerea unor catastrofe naturale sau cauzate de neglijenţa umană care să afecteze areale extinse din anumite state. Acestea vor conduce la migraţia populaţiei dintr-o zonă în alta rezultând migraţia din cauze de mediu, aspect ce va conduce la suprapopularea zonelor urbane şi implicit la sărăcie.

În fapt, fenomenul migraţionist care a afectat Europa, începând cu anul 2015, nu este neapărat efectul războaielor produse în Orientul Mijlociu, ci o mare parte a migranţilor îşi doresc o viaţă mai bună în zonele dezvoltate din Europa Occidentală. Degradarea factorilor de mediu în ţările de origine, care au condus la prevalenţa fenomenului deşertificării constituie o cauză importantă care a condus la exacerbarea fenomenului migraţionist, cu implicaţii inclusiv în domeniul afectării ordinii şi siguranţei publice.

### **4. Factorii tehnologici**

Evoluţiile tehnologice sunt marcate în ultima perioadă de explozia tehnologiilor IT, fapt ce s-a repercutat la nivelul dezvoltării societăţii prin utilizarea pe scară largă a reţelelor sociale. Domeniul virtual se dovedeşte din ce în ce mai activ, inclusiv prin coagularea forţelor protestatare, reţelele sociale fiind utilizate exclusiv pentru mobilizarea populaţiei.

Însă, reţeaua Internet oferă mijloace şi pentru grupările extremiste sau organizaţiile teroriste care îşi promovează ideologia prin aceste mijloace electronice. Radicalizarea on-line constituie, de asemenea, un risc semnificativ pentru a induce idei extreme în rândul populaţiei, mai ales în rândul tinerilor care utilizează din ce în ce mai mult mijloacele electronice de comunicaţii.

Platformele on-line reprezintă principala sursă de informaţii şi alte tipuri de conţinut pentru majoritatatea celor care utilizează în prezent Internetul, fie prin intermediul motoarelor de căutare, fie prin reţelele de socializare, site-urile de micro-blogging sau platformele de partajare a materialelor video.<sup>57</sup> Modelele de afaceri ale platformelor au evoluat şi ele către o legătură mai strânsă între utilizatori şi conţinut, în special în scopul publicităţii direcţionate. Aceste platforme conectează miliarde de utilizatori la cantităţi enorme de conţinut şi informaţii<sup>58</sup> şi oferă servicii inovatoare cetăţenilor şi companiilor. Pe fondul asaltului informaţional cu care se confruntă societatea modernă apare necesitatea verificării informaţiilor primite, emitenţii şi canalele de diseminare alese.

În acest context, în scopul decelării riscurilor specifice pentru prezervarea ordinii şi siguranţei publice, organele de aplicare a legi sunt obligate să realizeze verificări specifice pentru identificarea entităţilor care au astfel de intenţii ale vectorilor care instigă la perturbarea liniştii şi ordinii publice, cu respectarea strictă a legislaţiei în vigoare.

Analiza reţelelor sociale reprezintă o metodă facilă, care permite identificarea vectorilor cu preocupări pe linia recrutării online de persoane vulnerabile, în scopul realizării de activităţi circumscrise criminalităţii organizate, respectiv trafic de persoane, în special în domeniul prostituţiei, prestării de muncă forţată, trafic de droguri şi facilitarea migraţiei ilegale.<sup>59</sup>

<sup>57</sup> Un studiu recent al centrului *PEW Research Center* a concluzionat faptul că 62% dintre persoanele adulte din SUA se informează din social media.

<sup>58</sup> Aproape 4 miliarde de utilizatori ai Internetului la nivel global, peste 2,1 miliarde de conturi active pe Facebook şi peste 310 milioane de conturi active pe Twiteer, conform [www.internetlivestats.com,](http://www.internetlivestats.com/) accesat la data de 21.02.2018.

<sup>59</sup> Ivan, L., "*Importanţa analizei reţelelor sociale în gestionarea crizelor de ordine publică*", Buletinul de Informare şi Documentare nr. 1/2016 al Ministerului Afacerilor Interne.

Un alt factor tehnologic de risc îl constituie incidenţa cybercriminalităţii la nivelul societăţii moderne, manifestată prin fraude financiare de mare amploare la adresa persoanelor fizice şi companiilor, precum şi furtul de date personale în scopul utilizării acestea la falsificarea de documente de călătorie, în scopul facilitării traficului de migranţi.

Atacurile cibernetice asupra elementelor de infrastructură critică constituie un alt element de risc, cu impact major la nivelul economiilor statelor atacate. Aceste tipuri de atacuri necesită măsuri costisitoare de contracarare, fapt ce conduce la creşterea produselor şi serviciilor oferite clienţilor.

# **8.2 Propaganda, dezinformarea şi ştirile false – metode utilizate pentru discreditarea instituţiilor publice şi influenţarea populaţiei**

În acest subcapitol o să pornim de la două ipoteze:

a) Diseminarea informaţiei, însoţită şi potenţată de imagini sugestive poate conduce la concentrări de persoane pregătite pentru reacţii din cele mai emoţionale şi mai violente;

b) Forţa reţelelor sociale poate determina schimbări de agendă politică la nivelul unui stat.

Dacă din punct de vedere securitar, în secolul XX, ameninţările militare se aflau în prim-planul agendelor politice, în prezent se poate discuta de o viziune hibridă care determină provocări la adresa prezervării securităţii statelor.

Actorii care au recurs la măsuri împotriva statelor s-au diversificat, au fost dublaţi de cei non-statali şi au demonstrat o capacitate de adaptare şi organizare din ce în ce mai eficientă. Aceştia dispun de diverse metode şi mijloace de atingere a obiectivelor care de cele mai multe ori sunt contrare intereselor strategice ale statelor. Dezvoltarea tehnologiilor informaţionale a generat atât oportunităţi pentru societatea actuală, din perspectiva interconectării, cât şi o supraîncărcare a canalelor de comunicaţii. Dacă la un moment dat culegerea datelor şi informaţiilor constituia o problemă, prin prisma dificultăţii obţinerii acestora, în prezent suntem martorii unui fenomen contrar, acela al incapacităţii de gestionare a cantităţii imense de date. În acest context, rolul analizei informaţiilor devine esenţial, în scopul identificării şi procesării analitice a datelor şi informaţiilor relevante.

Unul dintre obiectivele-cheie ale războiului informaţional este distorsionarea percepţiei populaţiei prin intermediul propagandei şi dezinformării. Beneficiind de avantajele tehnologiei şi derulat pe termen lung acesta se impune ca un fenomen de amploare care poate eroda şi submina sistemul de securitate al unui stat.

William J. McGuire, cercetător în domeniul influenţei sociale, a analizat rapoartele comuniştilor chinezi care consemnau multiple acţiuni de spălare a creierului efectuate asupra prizonierilor americani de război. Efectele vizibile ale îndoctrinării soldaţilor cu ideologie anti-americană au fost impresionante. Soldaţii cărora le-au fost repetate mesaje de îndoctrinare au manifestat dorinţa de a se stabili permanent, la finalul războiului, pe teritoriul coreean. S-a dovedit faptul că numeroşi soldaţi americani s-au dovedit ignoranţi şi neexperimentaţi în momentul în care au fost îndoctrinaţi cu discursuri ideologice comuniste, devenind, astfel, victimele încercărilor persuasive ale comuniştilor chinezi. În concluzie, William J. McGuire a observat că nivelul individual de experienţă şi cunoaştere poate influenţa capacitatea de rezistenţă în faţa actelor de persuasiune. Un nivel scăzut de cunoaştere, experienţă şi integrare socială expun individul la efectele negative ale mesajelor persuasive. Mai mult decât atât, indivizii care trăiesc într-un spaţiu ideologic unitar devin mai conformişti şi mai puţin rezistenţi la mesajele anti-sociale. Efectul mesajelor este mai puternic dacă sursa acestora provine din grupul de apartenenţă al individului.

La succesul mesajelor persuasive contribuie controlul comunicaţiilor umane, manipularea mistică, cerinţa de puritate, cultul confesiunii, ştiinţa sacră şi remodelarea limbajului.<sup>60</sup>

Evgheni Messner, teoretician militar şi fost ofiţer în armata ţaristă, oferea în anii '50, o nouă viziune asupra războiului: "În războaiele de până acum, importantă era cucerirea teritoriilor. De aici înainte, cea mai importantă va fi câştigarea minţilor celor care se află în statul inamic". Particularitatea acestui tip de conflict, numit şi "război de nouă generaţie" constă în desfăşurarea de acţiuni militare agresive sub acoperirea unor formaţiuni militare ilegale. Descriind acest tip de conflict, teoreticianul rus atrage atenţia asupra absenţei dihotomiei pace-război şi a unei linii clasice a frontului, precum şi a dominaţiei componentei psihologice. Evgheni Messner a stabilit că acest tip de conflict are ca principale atribute: caracterul neconvenţional şi neortodox, un design strategic ambiţios, planificat şi executat cu profesionalism, extins şi gradual, bazat pe doctrine ale războiului, dar şi pe principii nihiliste.

Înainte de realegerea sa din 2012, Vladimir Putin declara unui ziar din Moscova că "soft power reprezintă un set complex de instrumente şi metode pentru atingerea obiectivelor de politică externă fără utilizarea forţei, cu ajutorul informaţiei şi a altor mijloace de influenţă". Din punctul de vedere al Kremlinului, "revoluţiile colorate" din statele vecine şi revoltele primăverii arabe sunt exemple privind la modalitatea în care Statele Unite ale

<sup>60</sup> Robert J. Lifton, *Thought Reform and the Psychology of Totalitarism: A study in brainwashing in China*, ed. Norton, 1961.

Americii folosesc "soft power" ca pe o nouă formă de război hibrid. Se remarcă faptul că utilizarea războiului informaţional nu constituie o tehnică nouă, însă datorită dezvoltărilor tehnologice acesta a devenit mai ieftin, mai rapid, mai penetrant şi mai dificil de detectat.

Dezinformarea îmbracă mai multe forme de răspândire prin intermediul reţelelor sociale, prin zvonuri, farse, teorii ale conspiraţiei, propagandă şi răspândirea de ştiri false. Dincolo de modalităţile de manifestare, repercusiunile pot fi cel puţin îngrijorătoare.

În prezent, comunităţile se confruntă cu instabilitate, insecuritate, criminalitate şi dezordine, potenţate de posibilităţile ofertante ale mediului virtual. În contextul în care informaţia este din ce în ce mai abundentă, iar direcţiile de acţiune şi percepţiile tind să se formeze pe reţelele de socializare, se impune sensibilizarea şi conştientizarea opiniei publice, în sensul analizării conţinutului media în mod critic şi reflexiv.

Manualele care prezintă diverse tehnici ale războiului informaţional, codifică şi seria de procedee care implică folosirea de ştiri false pentru manipularea persoanelor, acestea fiind folosite odată cu apariţia primelor lucrări de strategie militară. Ceea ce este nou în prezent – aspect acoperit de sintagma "fake news" – este apariţia unui puternic multiplicator de efect la scară globală: mai întâi Internetul, invenţie dezvoltată în laboratoarele militare şi, ulterior, în acest moment, reţelele sociale. Acestea reprezintă cele mai importante componente utilizate pentru a aplica principiul fundamental al oricărei şcoli de dezinformare.

"Fake News", un concept relativ puţin folosit până în urmă cu câţiva ani, a devenit o provocare pentru furnizorii de informaţii corecte din întreaga lume. Mass media şi reţelele de socializare sunt "invadate" de ştiri false furnizate sub masca unor fapte, situaţii sau evenimente adevărate. Fenomenul a devenit şi în România "un urmaş" al propagandei şi dezinformării.

Ştirile false au devenit o constantă, mai ales în spaţiul virtual, potenţate de libertatea şi spaţiul nelimitat al Internetului, marile trusturi de presă au fost dublate de website-uri noi, care au complicat şi mai mult spaţiul mediatic virtual, venind cu ştiri de senzaţie, care au adus multe vizualizări, dintre care unele nefiind susţinute de un fundament real.

Ştirile false exploatează prejudecăţile şi temerile instalate la nivelul societăţii. Diversiunile, declaraţiile eronate, relatările truncheate, omisiunile intenţionate au fost întotdeauna utilizate de presă ori de subiecţii media, fapt ce determină ca fenomenul să fie din ce în ce mai greu de controlat.

Spre exemplu, în anul 2015, emoţia puternică produsă în rândul opiniei publice ca urmare a evenimentelor generate de incendiul produs în clubul Colectiv a determinat mai multe proteste spontane care au condus, în premieră, la contestarea clasei politice, căderea executivului şi instalarea unui guvern apolitic. Cu această ocazie, protestatarii au solicitat dreptate pentru victimele din clubul Colectiv, acuzând corupţia şi incompetenţa clasei politice în întregul ei. Sloganul "Corupţia ucide" a sintetizat cel mai bine revolta faţă de situaţia tolerată sau încurajată de sistemul politic. Cu toate că manifestaţiile au fost declanşate pe fondul unei informări corecte, pe perioada protestelor spaţiul public (mediul on-line, dar şi unele mijloace media clasice) a fost inundat de mai multe ştiri false, precum "Adulţii au primit 100 de lei, copiii 50 de lei şi câinii 30 de lei" sau "Miliardarul George Soros finanţează incendieri ale unor cluburi". Au fost vehiculate inclusiv informaţii conform cărora, incidentul de la clubul Colectiv ar fi fost legat de o mişcare separatistă care ar exista în Ardeal ("la Cluj, era şi încă este pregătit un grup de intelectuali, politicieni şi oameni de afaceri care ar fi dat, în aceeaşi noapte o declaraţie de independenţă a Ardealului şi ar fi constituit imediat Grupul European din Transilvania").

Discuţiile pe marginea subiectului analizat se concentrează în jurul conceptelor de informaţie, propagandă, manipulare, post-adevăr. Făcând parte din cotidian, ştirile false sunt lansate în mod deliberat şi folosite ca armă în diverse contexte. Fenomenul a devenit, astfel, o provocare pentru mass media şi, implicit, pentru OSINT, efectele generate de răspândirea ştirilor false putând fi resimţite şi la nivelul securităţii naţionale.

Conform unor experţi, "*Internetul este critic pentru viaţa de zi cu zi. Reprezintă un spaţiu pentru noi toţi... Din păcate, este utilizat ca o platformă transfrontalieră şi de către criminal şi traficanţi. Utilizarea frauduloasă a Internetului evoluează mult mai rapid decât protecţia.*" 61

Cuvintele cele mai des întâlnite atunci când ne referim la ştiri false sunt manipularea, propaganda, dezinformare, ideologie şi bani. Manipulare pentru că se încearcă influenţarea opiniei publice prin diferite mijloace prin care se impun anumite comportamente; propagandă pentru că de multe ori prin ştirile false se încearcă răspândirea unei anumite doctrine pentru a se câştiga adepţi; dezinformare, deoarece se induce în eroare în mod deliberat opinia publică; ideologie pentru că se încearcă impunerea unui anumit sistem de idei sau concepţii şi bani deoarece sunt dedicate uneori obţinerii de venituri financiare. În literatura de specialitate şi în mediul on-line circulă mai multe definiţii ale conceptului de "fake news", fără a exista un consens,

<sup>61</sup> Mănescu, R.N., "*The Hybrid Warfare*", Editura Vizual, Bucureşti, 2018, ISBN 978-973-587-2007, p. 25

În accepţiunea unor autori<sup>62</sup> reprezintă "acele articole scrise intenţionat eronat care pot induce în eroare cititorii; fake news este un neologism folosit pentru ştiri fabricate. Acest tip de ştiri se regăsesc în media tradiţională, social-media sau pe site-uri dedicate".

Este un tip de jurnalism galben sau de propagandă care constă în dezinformarea cu intenţie sau răspândirea de minciuni prin mijloace tradiţionale sau transmise prin socialmedia. Ştirile false sunt scrise şi publicate cu intenţia de a induce în eroare pentru a produce un prejudiciu unei agenţii, entităţi sau persoane şi/sau pentru a realiza un câştig financiar sau politic, de cele mai multe ori folosind senzaţionalul, necinstea sau prin fabricarea de titluri cu scopul de a câştiga audienţă.<sup>63</sup>

Publicaţia "The Guardian" menţionează faptul că într-o "formă pură", ştirea falsă este complet fabricată, manipulată astfel încât să conţină elemente ale unei relatări jurnalistice credibile, să atragă maximă atenţie şi, în consecinţă, venituri. În general, astfel de ştiri sunt postate pe site-uri care respectă caracteristicile de design ale online news media şi al căror nume încearcă să dea impresia de legitimitate.

Conform cotidianului "The Telegraph": ştirile false constituie o metodă de distorsionare a adevărului pentru a persuada emoţional şi de a crea premisele declanşării unei acţiuni.

Nu reprezintă o simplă ştire falsă, e un fel de înşelăciune complexă cu mare difuziune publică, cu scopul de a induce în eroare, de a păcălii oamenii în legătură cu acţiuni, intenţii sau programe politice. Dincolo de accepţiunile privind definirea termenului, mult mai importante sunt intenţia şi scopul din spatele ştirilor false.

Fake news sunt ştirile false, create pentru a modifica un mesaj, întâmplări reale sau pentru a discredita persoane publice. Acestea pot influenţa, în mod substanţial, opinia publică, mai ales atunci când există îndoieli cu privire la un eveniment, fenomen, acţiuni sau convingeri în ceea ce priveşte personalităţi sau oficialităţi.

Unele studii<sup>64</sup> şi surse media susţin că subiectul ştirilor false a căpătat importanţă în 2016, în perioada campaniei electorale din Statele Unite ale Americii, anumiţi formatori de opinie afirmând că preşedintele Donald Trump a câştigat alegerile prezidenţiale cu ajutorul forţei de răspândire a dezinformării<sup>65</sup> pe reţeaua Internet.

<sup>62</sup> Allcott, H., Gentzkov, M., *Social Media and Fake News* in the 2016 Election, Journal of Economic Perspectives – Volume 31, No. 2 – 2017.

<sup>63</sup> David, L., Stuart, T., *Trump's Lies*, 2017.

<sup>64</sup> Studiul "*Social Media and fake news in the 2016 Election"*, Universitatea Stanford, 2017.

<sup>65</sup> Ştirile false pro Trump au fost distribuite de 30 de milioane de ori.

### **Tipologia Fake News**

Există mai multe denumiri pentru "deformarea adevărului obiectiv", existând, pe lângă sintagma "ştire falsă" şi noţiunile de "ştire alternativă" sau "ştire fantezistă". Axel Dyevre, directorul companiei de consultanţă în domeniul analizei strategice CEIS<sup>66</sup>, face distincţia între:

- *informare eronată* – are la bază lipsa de competenţă şi poate include date incomplete sau perimate, traduceri eronate, absenţa contextului;

- *dezinfomare* – fondată pe lipsa de integritate, reprezintă o tactică de control psihologic pornind de la principiul "să nu mai ai încredere în nimeni";

- *ştiri false comune* – pornind de la lipsa de interes, sunt construite printr-un amalgam de fapte şi ficţiune ("jumătăţi de adevăr").

Alţi specialişti din domeniul jurnalismului şi comunicării au considerat oportun catalogarea ştirilor false după următoarele criterii:

- satira/parodia articole ce nu au intenţia de a dăuna, dar au un potenţial de a înşela;
- conexiunea falsă articole în cadrul cărora titlurile şi/sau imaginile cu susţin conţinutul textual;
- conţinutul înşelător utilizarea înşelătoare a datelor şi informaţiilor pentru a crea o problemă;
- contextul fals situaţie în care conţinutul autentic (real) al unui articol este partajat cu informaţii false contextuale;
- conţinut impunător articole în care sursele autentice sunt identificate cu surse false, inventate;
- conţinut manipulat situaţie în care informaţia/imaginea autentică este modificată pentru a înşela;
- conţinut contrafăcut conţinutul nou este 100% fals, destinat să înşele şi să producă pagube.

Specialiştii recomandă evitarea expunerii la informaţii false pe principiul evitării expunerii la radiaţii: evită surse mass media care oferă informaţii false. Când se întâmplă să vezi o ştire falsă, schimbă postul. Faptul că ştii că este vorba despre o ştire falsă îţi dă iluzia că ai putea să o controlezi. Greşit, ea te controlează pe tine.

<sup>66</sup> **C**ompagnie **E**uropeen d'**I**ntelligence **S**trategique.

### **Realizarea ştirilor false, parte a propagandei realizată în mediul on-line**

Fenomenul Fake News nu este o creaţie a bloggerilor, ci mai degrabă un proces organizat, care de multe ori are în spate structuri de putere.

Cu toate că nu este o ştiinţa distinctă, propaganda este o tehnică care apelează la rezultatele uneia sau mai multor ştiinţe. După modalităţile de acţiune şi efectele generate se consideră că propaganda foloseşte rezultatele ştiinţifice ale psihologiei şi sociologiei, care au ca obiect de studiu fiinţa umană luând în considerare capacităţile, limitele, aşteptările şi nevoile individului<sup>67</sup>. Astfel, se poate spune că aceasta este expresia acestora, evoluează şi se rafinează odată cu ea.

O acţiune propagandistică în mediul on-line presupune o analiză atentă a acestuia, a ţintelor din mediul virtual, a influenţelor de masă, a limitelor pe care le impune cadrul social. Modurile de persuadare şi temele potrivite sunt alese în urma investigaţiilor temeinice realizate în mediile ţintă, deoarece un tip de propagandă extrem de eficient într-o situaţie poate fi total nepotrivit în alt context, astfel încât circumstanţele nu pot fi intuite ca potrivite sau nu, ci doar serios studiate. În cazul propagandei digitale, impactul la adresa securităţii naţionale poate fi unul ridicat. Ideile vehiculate atât în interiorul unei ţări, cât şi în afara sa pot avea potenţialul de a destabiliza şi vulnerabiliza statul şi instituţiile sale.

La începutul lunii noiembrie 2015 în Bucureşti, în urma tragicului incendiu produs la clubul Colectiv au fost declanşate proteste spontane în stradă. Acestea au reprezentat o reacţie la modul în care autorităţile acordă licenţele şi inspectează localurile publice, extinzându-se, ulterior, la întreaga clasă politică, considerată principala vinovată pentru problemele sociale în care se află societatea românească în ultimele decenii. În prima decadă a lunii noiembrie 2015, în ţară dar şi în afara ţării au fost organizate manifestaţii de protest la care au participat 110.000 de persoane (78.000 numai în capitală). Au fost vehiculate opinii conform cărora forţe ascunse manipulează protestul, teorie susţinută de unele canale de ştiri care explicau că ideile noi ale protestatarilor din faţa executivului indicau o reţetă prin care oamenii sunt ţinuţi în priză. Susţinătorii teoriei sau instituţiile statului nu au demonstrat până în prezent aceste afirmaţii.

Noua generaţie de teoreticieni militari dezvoltă, în prezent, procedee specifice de lansare a unor campanii a căror ţintă este atingerea unor audienţe din ce în ce mai mari. Elementul de noutate îl reprezintă faptul că ţintele alese nu sunt specifice, iar informaţia de tip fake news este introdusă în reţelele sociale (maximum de adresabilitate la nivel de utilizatori)

<sup>67</sup> David, M., "*Propaganda digitală şi securitatea naţională"*, Revista Intelligence editată de Serviciul Român de Informaţii, 2017.

pentru a fi redifuzată către audienţa potenţial interesată. Aceşti receptori vor fi primul nivel de audienţă-ţintă specifică, cei care vor comenta informaţia respectivă şi o vor transforma în subiect de discuţie în mediul on-line şi o vor prezenta drept un adevăr absolut. Ulterior, ştirea iniţială nu mai este recunoscută ca atare, ea revenind în circuit ca element narativ independent, repostat de cei ale căror convingeri profunde vin să fie confirmate de "adevărul" în cauză.

Grupuri bine organizate răspândesc, în mod sistematic, ştiri false sau parţial false urmărind diferite scopuri, de cele mai multe ori unele politice. Pentru cei care au analizat foarte atent oportunităţile pe care le oferă tehnologia a devenit clar că posibilităţile de manipulare ale oamenilor sunt în acest moment nelimitate. Organizaţii şi state care vor să influenţeze opţiunile populaţiei din altă ţară pot să o facă, barierele geografice nemaiexistând. Oamenii primesc informaţia direct, fără a mai avea timp să o verifice ceea ce este adevărat şi ceea ce nu. Pe de altă parte, oamenii înşişi oferă prin activitatea pe care o au pe reţelele sociale informaţiile necesare pentru a li se descoperi preferinţele, temerile, gradul de pregătire, apartenenţa la un grup etnic, politic sau social. Ulterior, subiectul primeşte acea informaţiei selectată după profilul său psihologic. În anumite situaţii, precum al companiei Cambridge Analytica, aceste date sunt analizate şi sunt vândute altor companii în scopuri comerciale sau electorale. În acest caz, compania britanică a sprijinit procesul de manipulare a opiniei publice prin utilizarea vulnerabilităţilor reţelei de socializare Facebook, fără consimţământul acelor persoane.

În acest context, fostul preşedinte Traian Băsescu afirma că "în România este o atmosferă de război hibrid, explicând că acest tip de război se duce cu dezinformare şi cu manipulare, până la prăbuşirea instituţiilor statului".

Pe lângă site-urile care publică ştiri false, există o serie de surse on-line al căror conţinut este centrat pe dezinformare, propagandă şi senzaţional. Cele mai multe dintre acestea se declară platforme de ştiri independente din punct de vedere editorial, fără însă a oferi detalii despre autori şi finanţatori. Fie că preiau informaţii din surse valide sau obscure, acestea sunt în mare parte agregatoare de ştiri care se legitimează între ele prin cross-link-uri, creând impresia unei reţele. De cele mai multe ori acestea nu au reportaje, anchete sau interviuri proprii.

În 2015, un fost angajat al unei companii de troli din Sankt Petersburg a declarat pentru The New York Times că aproximativ 400 de persoane au fost plătite să inunde siteurile de ştiri, social media, cu mesaje pro-Kremlin, comentarii privind situaţia conflictuală din Ucraina. Au activat cel puţin 3 ani, iar o parte din aceştia erau vorbitori de limba engleză care pozau în cetăţeni americani. Aceştia au început prin a disemina în mediul on-line ştiri referitoare la faptul că poliţia a împuşcat o femeie de culoare neînarmată în Atlanta şi despre un atac al unui adept ISIS care a avut loc la o fabrică chimică – scopul a fost de a produce emoţii politice.

Un exemplu de modus operandi este cazul grupului de tineri din Macedonia care a diseminat materiale pro Trump pe aproximativ 140 de site-uri web. Totodată, pe website-ul EndingFed.com a fost publicat conţinut favorabil campaniei electorale a lui Donald Trump. Ovidiu Dobrotă, proprietarul website-ului, a declarat că nu există nicio diferenţă între demersul său de publicare a materialelor de propagand şi tehnicile utilizate de media convenţionale.

După alegerile din SUA, din 2016, a fost demascat un trol care posta sub pseudonimul Jenna Abrams bloggeriţă de dreapta (iniţial, s-a făcut remarcată în mediul on-line prin postarea de tweets referitoare la Kim Kardashian, ocazie cu care a determinat peste 70.000 de persoane să îi urmărească mesajele). Cu câteva luni înainte de alegeri, mesajele acesteia au căpătat tentă politică conservatoare.

În Marea Britanie, promotorii Brexit-ului au câştigat folosind ştirile false în domeniile cele mai sensibile pentru alegători, respectiv imigraţia, pierderea locurilor de muncă, repatrierea fondurilor cu care ţara contribuie la Uniunea Europeană. Ulterior, s-a văzut că cea mai mare parte a afirmaţiilor taberei Brexit pe aceste teme erau false.

La sfârşitul anului 2016, o ştire falsă privind răpirea şi violarea unei fete de 13 ani din Berlin de către refugiaţi din Orientul Mijlociu a declanşat o serie de proteste pe teritoriul Germaniei. Cu toate că reprezentanţi ai Ministerului de Interne din Germania au infirmat evenimentul, mai multe website-uri (de origine rusă şi germană) au diseminat ştirea şi au acuzat-o pe Angela Merkel de muşamalizarea cazului, în contextul campaniei electorale.

Problematica ştirilor false a vizat şi NATO, după ce membri a Parlamentului lituanian au primit un e-mail care conţinea informaţia că soldaţi germani au violat o fetiţă din Lituania. Raportul nu a fost susţinut de probe, iar conducerea NATO a comunicat faptul că intenţia a fost de a discredita Alianţa Nord-Atlantică în faţa populaţiei, pentru a-şi retrage sprijinul faţă de debarcarea de forţe ale alianţei în statele baltice.

Conform unui studiu realizat de think-tank-ul slovac GLOBSEC, România ocupă primul loc în Uniunea Europeană privind încrederea în ştirile false şi de propagandă (37% din totalul populaţiei).

Confirmarea succesului operaţiunii de dezinformare este reprezentată de momentul în care poveştile respective sunt preluate ca adevăr de înşişi coordonatorii operaţiunii şi se trece la lansarea de acuze, critici, ameninţări, denigrare de ţară, toate venind în contextul în care, în conştiinţa audienţei-ţintă, fake news au fost transformate în adevăruri imuabile.

În urma analizei ştirilor false despre Brexit şi alegerile din Statele Unite ale Americii au fost identificate următoarele aspecte principale pentru propagarea unui conţinut de tip fake news:

- utilizarea titlurilor şocante sau bombastice şi a unui stil evaziv de relatare;

- neprecizarea sursei primare a informaţiei sau, în cazul când aceasta este menţionată, distorsiunea unor elemente (ex. nu este citat numele autorului articolului, ci sunt invocaţi jurnaliştii respectivului trust de presă);

- apelul la surse citate sub protecţia anonimatului sau trimiteri la website-uri obscure;

- utilizarea de pseudonime;

- lipsa unui punct de vedere fie oficial, fie al celeilalte părţi implicate;

- pentru a da credibilitate se porneşte de la menţionarea unui eveniment real (ex. demonstraţie, şedinţă parlamentară) şi se introduc informaţii false despre desfăşurare/participanţi/conţinut/context;

- readucerea în atenţie a unor date şi informaţii vechi, chiar dacă sunt reale şi scoaterea acestora din context;

- utilizarea/postarea de elemente multimedia (audio, video, foto) fără precizarea datei sau locului în care au fost realizate.

### **Măsuri pentru contracararea propagandei prin difuzarea de ştiri false**

### **La nivelul Uniunii Europene**

Ştirile false privind Brexit, alegerile din Statele Unite ale Americii şi, în special, războiul de tip hibrid din Ucraina au alertat autorităţile europene. În septembrie 2015, şeful diplomaţiei UE, doamna Frederica Mogherini, a creat un grup de lucru (East Stratcom Task Force) pentru a combate propaganda, dezinformările şi manipulările ce servesc intereselor Federaţiei Ruse.

În anul 2016, Uniunea Europeană a adoptat mai multe iniţiative pentru concretizarea drepturilor conferite de Cartă în beneficiul cetăţenilor UE, multe dintre acestea vizând asigurarea echităţii şi justiţiei sociale.

În anul 2017, UE a ajuns la un acord cu Facebook, Twitter, YouTube şi Microsoft cu privire la un cod de conduită privind combaterea discursurilor ilegale care incită la ură în mediul on-line. Cu această ocazie s-a stabilit un set de orientări şi principii adresate platformelor on-line în vederea intensificării luptei împotriva conţinutului on-line ilegal sau radical în cooperare cu autorităţile naţionale, statele membre ale UE şi alte părţi interesate relevante.

Companiile s-au angajat să reexamineze în mai puţin de 24 de ore majoritatea notificărilor valide primite din partea cetăţenilor şi a societăţii civile privind eliminarea conţinutului ilegal care incită la violenţă şi ură în mod public. Totodată s-a agreat să le evalueze în lumina legislaţiei penale naţionale care transpune legislaţia UE.

Alte acţiuni pe care UE le sprijină în vederea intoleranţei offline şi on-line, în conivenţă cu educaţia, constau în promovarea educaţiei în domeniul mass media, gândirea critică şi relatările echilibrate la nivelul populaţiei.

Totodată, UE, prin intermediul Parlamentului şi Consiliului, a reiterat ideea necesităţii adoptării unor măsuri mai stricte pentru combaterea conţinutului care poate afecta interesele uniunii.

Comisia Europeană a numit, în urma unui proces de selecţie public, 39 de experţi în cadrul grupului de la nivel înalt constituit pentru a contribui la dezvoltarea unei strategii la nivelul Uniunii Europene în vederea combaterii fenomenului ştirilor false şi a dezinformării în mediul on-line. Grupul este alcătuit din reprezentanţi ai societăţii civile, platformelor de reţele sociale, organizaţiilor mass-media, jurnalişti dar şi persoane din mediul academic. Grupul de experţi va oferi consultanţă Comisiei Europene cu privire la fenomenul răspândirii conţinutului fals, definind rolurile şi responsabilităţile părţilor interesate, evaluând dimensiunea internaţională şi riscurile şi formulează recomandări în vederea extinderii sau introducerii de noi acţiuni.

### **La nivelul statelor europene**

În Franţa, cotidienele Liberation şi Le Monde au demarat procedurile pentru realizarea primelor platforme de fact-checking Desintox şi Les Decodeurs, în prezent acestea fiind complet funcţionale. Preşedintele Franţei, domnul Emmanuel Macron, a declarat într-un interviu că "speră că până la sfârsitul anului 2018 să se adopte o lege care să reglementeze această problemă".

Începând cu luna februarie 2017, website-ul Ministerului Afacerilor Externe al Federaţiei Ruse include o secţiune Fake News, dedicată materialelor publicate ce conţin informaţii false despre Rusia.

Poliţia italiană a anunţat, la începutul anului 2018, lansarea unui website care să permită cetăţenilor să semnaleze ştirile false. Decizia vine în contextul alegerilor parlamentare al căror rezultat este imprevizibil.

Parlamentul de la Chişinău a adoptat o declaraţie prin care condamnă atacurile Federaţiei Ruse asupra securităţii informaţionale naţionale lansate prin intermediul unor televiziuni ruse şi instituţii media din Republica Moldova, precum şi amestecul abuziv în activitatea politică a ţării.

Autorităţile de la Kiev au restricţionat accesul la website-uri ruseşti după ce s-a descoperit că trolii au penetrat reţelele sociale din Ucraina.

### **La nivelul companiilor / ONG-urilor**

Încă din anul 2000 a fost identificată o practică jurnalistică în SUA, ulterior un gen jurnalistic şi chiar o profesie: fast-checking-ul.

La nivel mondial, o serie de organizaţii luptă pentru a combate eficient diseminarea ştirilor false. Astfel, în ianuarie 2016, Poynter Institute for Media Studies, şcoală de jurnalism non-profit din Florida, a creat International Fast-Checking Network, prin care pot fi verificate declaraţii ale unor persoane publice.

Analizele de impact pentru experimente de tip fast-checking au relevat un impact relativ limitat de audienţă: politicienii continuă să mintă, iar alegătorii continuă să-i voteze pe mincinoşi, chiar şi atunci când i-au prins pe aceştia cu minciuna. Pornind de aici, s-a afirmat că ar fi nevoie de fast-checking, respectiv un fel de fact-checking, în timp real, iar Washington Post a construit chiar un dispozitiv pentru acest obiectiv – Truth Teller, un fel de detector automat de minciuni.

La nivel european se remarcă iniţiativa unor cadre universitare şi studenţi ai Universităţii Kiev Mohyla din Ucraina, care au creat Stopfake.org unde sunt demontat ştiri false difuzate în mass media rusă.

În 2016, ca urmare a criticilor formulate cu privire la caracterul părtinitor al ştirilor afişate în secţiunea Trending a platformei informatice, Facebook a concediat operatorii care furnizau descrieri pentru itemii postaţi în respectiva secţiune, selectarea ştirilor fiind realizată, ulterior, de un algoritm care promovează ştiri bazate exclusiv pe subiectele despre care discută utilizatorii platformei. Conform Facebook, noul modul Trending este personalizat şi se bazează pe o serie de factori, precum pagini apreciate de un utilizator, locaţia acestuia, subiectele accesate anterior cu care a interacţionat utilizatorul, precum şi ştirile cele mai accesate ale zilei. Facebook a luat măsura de a indica ştirile false prin algoritmii folosiţi sau prin apăsarea unei pictograme de tip steag situată în partea de sus. Ştirile indicate de utilizatori vor fi trimise pentru a fi verificate de o organizaţie de fast-checking. Ştirea va fi flagged cu link unde se explică de ce şi va fi trecută automat la sfârşitul listei de ştiri.

Google a anunţat că va interzice website-urilor care publică sau promovează ştiri false să utilizeze serviciul de advertising on-line al companiei. Potrivit unui anunţ al companiei va fi restricţionată publicitatea pe paginile care interpretează în mod eronat sau ascund informaţii despre beneficiar, conţinut sau scopul primar al website-ului. Google nu a abordat însă şi problematica ştirilor false afişate în rezultatele căutării pe acest motor.

Numeroase platforme on-line de dimensiuni mari utilizează în prezent o anumită formă de algoritmi de corelare, pe baza anumitor tehnologii, de la simpla filtrare în funcţie de metadate la hashing şi amprentarea conţinutului.

Potrivit lui Peter Pomerantsev algoritmii creaţi de companii precum Google şi Facebook se bazează pe căutările şi click-urile anterioare ale utilizatorului, astfel încât fiecare nouă căutare nu face decât să confirme prejudecăţile acestuia.

Pentru a evita republicarea de conţinut ilegal de către utilizatori care postează, în mod repetat, conţinut de aceeaşi natură, care încalcă normele, numeroase platforme au instituit deja măsuri împotriva acestor persoane, de exemplu suspendarea sau închiderea conturilor sau măsuri de blocare a utilizatorilor de tip shadow-banning.

Recent, jurnaliştii care investighează cazul Panama Papers au dezvăluit existenţa unor investiţii financiare ale firmelor deţinute de Federaţia Rusă în platformele de socializare Facebook şi Twitter. Astfel, o importantă instituţie financiară controlată de Kremlin, VTB Bank, a direcţionat, în urmă cu şase ani, 191 milioane USD către DTS Global, un fond de investiţii înfiinţat de un miliardar rus. Banii au fost folosiţi pentru achiziţia unui important pachet de acţiuni la compania americană Twitter. De asemenea, a avut loc o importantă investiţie în compania Facebook care a avut în spate fondul de investiţii menţionat, în asociere cu o companie offshore controlată de Kremlin, respectiv GAZPROM.

Potrivit ziariştilor de investigaţii, deşi aceste investiţii nu demonstrează faptul că Facebook şi Twitter au fost în vreun fel influenţate de Moscova, ele arată interesul financiar şi investiţional al Kremlinului pentru piaţa platformelor de socializare din Statele Unite ale Americii, iar dezvăluirile vin într-un moment în care Congresul SUA anchetează o posibilă campanie de dezinformare, desfăşurată în mediul virtual, care a favorizat un anumit candidat la Casa Albă.

### **La nivelul României**

La nivelul României a fost înfiinţat o structură de comunicare strategică la nivelul MAE pentru a analiza şi contracara ştirile false. Această structură funcţionează în cadrul Departamentului de analiză politică şi sinteză, iar rolul său este de a prezenta fapte reale şi concrete care pot să dea publicului informaţiile necesare, astfel încât să poată judeca atunci când vede că se depăşeşte acest cadru. Totodată, în cadrul structurii se analizează ştirile false, vectorii care le propagă şi se propun soluţii credibile care să le contracareze, inclusiv prin colaborare cu centre din mediul privat.

Pe lângă aceste demersuri, se dezvoltă aplicaţii şi platforme on-line prin care se intenţionează analiza şi verificarea portalurilor de ştiri, în scopul identificării fake news. O astfel de iniţiativă aparţine unui start-up clujean care lucrează din 2015 la platforma informatică Trust Servista, dezvoltată cu ajutorul unui grant de 50.000 de euro, primit de la Google, iar website-ul Factual.ro colaborează cu aproape 100 de platforme similare din lume.

Totodată, Asociaţia Forum Apulum a organizat, la data de 22 aprilie 2017, la sediul Universităţii 1 Decembrie 2018 din Alba Iulia, o dezbatere publică pe tema ştirilor false. Discuţiile au vizat, în special, termenul fake news, nou intrat în teoriile comunicării în masă şi care a devenit o provocare pentru furnizorii de informaţii corecte din întreaga lume. Dezbaterea a fost moderată de Diana Filimon, preşedintele asociaţiei, şi s-a purtat în jurul noţiunilor de manipulare, propagandă, informaţie, post-adevăr. Rezultatul conferinţei ştiinţifice a constat în realizarea unui ghid de recunoaştere a ştirilor false în limba română.

Cetăţenii europeni pun sub semnul întrebării capacitatea instituţiilor de a-i proteja de viitoarele ameninţări. În acest context, naţionalismul, populismul şi intoleranţa găsesc premise favorabile pentru a se dezvolta şi să susţină excluziunea şi izolaţionismul ca modalitate unică de a depăşi dificultăţile actuale.

Răspândirea considerabilă a conţinutului ilegal care poate fi încărcat şi, prin urmare, accesat on-line generează motive serioase de îngrijorare care necesită răspunsuri ferme şi eficace. Ce este ilegal offline este ilegal şi on-line. Incitarea la terorism, discursul xenofob şi rasist care incită public la ură şi violenţă, precum şi materialele care conţin abuzuri sexuale asupra copiilor sunt ilegale în Uniunea Europeană. Abordarea detectării şi eliminării conţinutului on-line ilegal reprezintă o provocare urgentă pentru societatea digitală de astăzi.

Constantin Vică, cercetător în etica noilor tehnologii, a menţionat faptul că "cel mai mare pericol nu îl repezintă faptul că dispozitivele tehnologice de comunicaţie pot fi controlate tehnic de la distanţă, ci, mai degrabă, faptul că minţile noastre pot fi controlate printr-o serie de cascade informaţionale, printr-o serie de elemente de propagandă cu care noi de întâlnim, ne ciocnim".

Mircea Toma, jurnalist român şi preşedinte al Agenţiei de Monitorizare a Presei, a menţionat: "Când manipularea se realizează la scară macrosocială, asta devine periculos pentru soarta democraţiilor în care funcţionăm. Deci este bine să ştim că putem fi minţiţi, ca să învăţăm cum să nu fim minţiţi cu atâta uşurinţă. Cum să nu fim fraieri.".

În acest moment, la nivelul Uniunii Europene nu există o abordare armonizată şi coerentă în ceea ce priveşte eliminarea conţinutului ilegal. Există diferite abordări la nivelul statelor membre ale UE, în funcţie de categoria de conţinut sau de tipul de platformă online. O abordare mai armonizată ar permite combaterea mai eficientă a conţinutului ilegal.

Totodată, există posibilitatea crescută ca ştirile false să exploateze vulnerabilităţile specifice societăţii, efecte care se pot manifesta în proteste de amploare, inclusiv violente. Vulnerabilităţile la nivel societal în România constau în: receptivitatea unor nuclee autohtone de orientare naţionalistă, populistă sau eurosceptică; nivelul redus al educaţiei de securitate cibernetică în rândul populaţiei; existenţa unor frustrări sociale şi economice; activismul în spaţiul public autohton al unor ONG-uri care promovează opinii critice la adresa României.

În contextul dezvoltării analizei informaţiilor şi utilizării eficiente a surselor deschise apare necesitatea realizării unor structuri cu obiect principal de activitate în identificarea şi contracararea operaţiunilor informaţionale, inclusiv a celor de tip ştiri false cu impact asupra capacităţii instituţionale.

# **8.3 Analiza situaţiei de securitate în Balcanii de Vest – concluzii bazate pe aplicarea teoriei "lebăda neagră"**

**Balcanii de Vest**, poziţionaţi geografic pe malul Mării Adriatice, reprezintă o regiune cu importanţă strategică pentru Europa. Trăsăturile principale ale acestui spaţiu sunt generate de amestecul etnic şi religios caracterizat de o puternică volatilitate, precum şi vecinătatea cu state puternice şi interese semnificative în zona Balcanilor de Vest (ex. Turcia, Federaţia Rusă). În prezent, situaţia din regiune poate fi caracterizată ca relativ paşnică, având în vedere faptul că au trecut 100 de ani de la finalizarea Primului Război Mondial, 20 de ani de la conflictul iugoslav şi 10 ani de la declararea independenţei Kosovo.

În pofida relativei stabilităţi, instituţiile democratice din statele din Balcanii de Vest sunt încă neconsolidate suficient, iar traseul urmat de această regiune poate avea repercusiuni semnificative la nivelul raporturilor de putere la nivel mondial, în special a celor dintre Occident şi Federaţia Rusă, precum şi în ceea ce priveşte creşterea influenţei puterilor din Est, în special Turcia şi China.

Evoluţiile din ultimii ani din Balcanii de Vest confirmă faptul că istoria tensionată se poate repeta. Regiunea este marcată de conflictele desfăşurate în secolul al XX-lea generate de dorinţa unei autorităţi centrale de a exercita puterea necondiţionat, precum şi de pretenţiile teritoriale ale grupurilor etnice. În urma evaluărilor specifice, rezultă faptul că, în prezent, ambele cauze ale tensiunilor menţionate anterior se manifestă pe coordonate similare.

În ceea ce priveşte tensiunile etnice, conflictul cel mai puternic se manifestă între sârbi şi albanezi, cele două mari naţionalităţi din zona Balcanilor de Vest, care sunt dispersate pe teritoriul a cinci state balcanice. Cotele dominante ale celor două naţionalităţi sunt reprezentate de sârbii din Bosnia şi Herţegovina şi albanezii din Macedonia.

În Bosnia şi Herţegovina tensiunile existente între entitatea sârbă Republica Srpska şi executivul de la Sarajevo pot ajunge la cote maxime. Oficialii Republicii Srpska afirmă, în mod repetat, că bosniacii musulmani încearcă să domine structurile statului şi să-i marginalizeze pe sârbi.

În ultimii 10-15 ani s-a constatat faptul că statele din zona Balcanilor de Vest au stagnat în procesul de integrare europeană ca rezultat indirect al tranziţiei incomplete de la starea de război la starea de pace, de la sistemul comunist la democraţie, de la economia de stat planificată la cea de piaţă.

Pacea obţinută după conflictul din perioada 1998-1999 nu a eliminat motivele care au stat la baza acestuia, astfel încât pattern-urile internaţionale aferente statelor multietnice nu au putut fi aplicate în situaţia statelor din Balcanii de Vest, pe fondul regimurilor nedemocratice instalate în aceste ţări.

Eşecul parţial al Uniunii Europene de a-şi implementa angajamentul politic nu a fost încurajator pentru liderii regionali să respecte statul de drept şi democraţia autentică. Prin acest fapt, UE a demonstrat o atitudine prea precaută privind extinderea comunitară şi a demonstrat incapacitatea de a realiza integrarea statelor balcanice. Cauzele acestui fapt au constat în slăbirea instituţională şi financiară a UE din anul 2008, concentrarea atenţiei Uniunii Europene către zona de nord-est a Europei, acolo unde Federaţia Rusă a lansat în anul 2014 o provocare majoră la adresa comunităţii europene datorată agresiunii împotriva Ucrainei.

În condiţiile în care procesul de aderare a statelor din Balcanii de Vest la Uniunea Europeană trenează, există create premisele unui vid securitar în regiune. În acest context, anumiţi lideri din Balcani au lansat în spaţiul public opinii potrivit cărora integrarea europeană este, mai degrabă, una din alternativele strategice decât unica alternativă posibilă. În acest sens, se prefigurează alte orientări strategice, respectiv colaborarea pe noi coordonate cu Federaţia Rusă, fapt ce crează premisele unui nou război rece în Balcani.

La 23 de ani de la Acordul de la Dayton se constată faptul că politicile UE au permis Balcanilor de Vest să îşi menţină statutul istoric de potenţial butoi de pulbere al Europei, cu implicaţii deosebite în plan geopolitic. În timp ce NATO şi UE menţin stabilitatea regiunii în exterior, iar la nivel intra-balcanic aceste state continuă politicile de neangajare decisivă în demersul de integrare al Balcanilor în construcţia europeană, cresc semnificativ şansele ca panslavismul şi extremismul islamic să apropie statele din Balcanii de Vest de Federaţia Rusă, cu toate consecinţele potenţial impredictibile pentru Uniunea Europeană şi NATO.

În contextul actual, aderarea statelor din Balcanii de Vest la Uniunea Europeană nu poate avea loc mai devreme de anul 2022, având în vedere faptul că extinderea europeană prin includerea Balcanilor de Vest se bazează, în principal, pe fundamentare geopolitică, iar în plan securitar pe aspecte tehnice (ex. în cazul Croaţiei negocierile au durat opt ani).

Un rol important în regiunea Balcanilor de Vest îl joacă Germania. În acest context, în anul 2014, cancelarul german Angela Merkel a iniţiat o serie de întâlniri anuale între Uniunea Europeană şi state din Balcanii de Vest care au avut ca obiective apropierea statelor din zonă de aderarea la UE, respectiv reintroducerea acestei regiuni pe agenda blocului comunitar.

Iniţiativa a fost apreciată la momentul respectiv ca un angajament politic serios faţă de statele din Balcanii de Vest din parte decidenţilor europeni, reprezentând un apel de conştientizare pentru restul statelor membre ale UE şi un demers planificat să conducă la europenizarea balcanică şi nu la balcanizarea Europei.

Unul din principalele motive pentru care ţările din Balcanii de Vest nu au putut adera la UE sau la NATO a fost reprezentat de faptul că anumite state europene, în mod individual, au făcut uz la dreptul lor de veto, în scopul limitării parcursului european al ţărilor candidate. Un exemplu în acest sens este reprezentat de Grecia, care a acţionat constant pentru a nu permite aderarea Albaniei şi Macedoniei la UE şi la NATO.

Albania este stat membru la NATO din data de 1 aprilie 2009. Totodată, din luna ianuarie 2003 este recunoscută drept potenţial candidat pentru aderarea la UE şi a depus oficial candidatura pentru aderare la 28 aprilie 2009. Diferendul dintre Grecia şi Albania are ca fundament relaţiile apropiate ale Albaniei de Kosovo, determinate de majoritatea albaneză de peste 90% de pe teritoriul kosovar. În data de 18 februarie 2018, prim-ministrul albanez Edi Rama a efectuat o vizită la Pristina-Kosovo cu ocazia celei de-a X –a aniversări a proclamări a independenţei Kosovă, exprimând posibilitatea ca într-o zi, Albania şi Kosovo să aibă un singur preşedinte "... ca simbol al unităţii naţionale", cu trimitere directă la proiectul "Albaniei Mari", respectiv unirea celor două state pe baza valorilor culturale şi istorice comune.

Aflată printre cele 5 state membre ale UE care nu au recunoscut independenţa Kosovo (Spania, Grecia, România, Slovacia şi Cipru), Grecia condamnă vehement poziţia Albaniei, afirmând că autorităţile de la Tirana îşi compromit şansele de aderare la Uniuniea Europeană şi că statul elen va acţiona pentru a combate relaţiile albanezo-kosovare, apreciind că demersurile Albaniei constituie încălcări grave ale dreptului internaţional, ale drepturilor omului şi minorităţilor naţionale.

La data de 17 aprilie 2018, Comisia Europeană a propus statelor membre demararea procesului de negociere a aderării Macedoniei la UE. Macedonia este candidată oficial din anul 2005, însă demersurile de aderare sunt blocate de Grecia din cauza unei dispute legate de numele fostei republici iugoslave. Atena susţine faptul că folosirea denumirii "Macedonia" echivalează cu o revendicare teritorială din partea statului vecin pentru regiunea sa nordică care poartă acelaşi nume. Din acelaşi motiv, Grecia blochează şi aderarea Macedoniei la NATO, folosindu-şi dreptul de veto în cadrul celor două formate de cooperare internaţionale.

În vederea detensionării situaţiei şi pentru îndeplinirea obiectivului de aderare la cele două foruri internaţionale, Macedonia a acceptat să-şi schimbe denumirea, propunând patru variante pentru denumirea naţională, respectiv: Republica Macedoniei de Nord, Republica Macedoniei de Sud, Republica Macedonia Vardar şi Republica Macedonia.

De la momentul iniţierii, întâlnirile anuale au fost denumite generic "Procesul de la Berlin", ultimele două evenimente organizate şi desfăşurate sub această egidă fiind cele din luna iulie 2017 de la Trieste – Italia, respectiv din data de 17 mai 2018 de la Sofia – Bulgaria.

Printre obiectivele cele mai importante ale Summit-ului din Italia au fost rezolvarea conflictelor regionale şi stoparea fenomenului migraţionist a mii de lucrători, în general tineri şi cu calificări înalte. Totodată, cu ocazia desfăşurării Summit-ului a fost semnat un Acord de transport, conform căruia statele din regiunea balcanică, cu excepţia Bosniei şi Herţegovina, s-au conectat la legislaţia europeană privind transportul, cu implicaţii majore asupra impulsionării economice a regiunii. Uniunea Europeană s-a angajat să investească fonduri financiare eiapropieii acestei regiuni.

Summitul din Bulgaria a confirmat perspectiva europeană a Balcanilor de Vest şi a decis o serie de acţiuni concrete pentru consolidarea cooperării în domeniile conectivităţii, securităţii şi consolidării statului de drept.

Rusia constituie un actor cheie în ecuaţia securităţii balcanice, această zonă constituind o regiune cu importanţă strategică esenţială pentru această mare putere, având rolul de zonă tampon între Federaţia Rusă şi NATO, regiune prin care Moscova şi-ar asigura accesul la Marea Mediterană. În acest sens, Federaţia Rusă acţionează, în mod constant, pentru atragerea Macedoniei în calitate de aliat strategic, însă acest stat a ales să urmeze calea europeană, prin angajarea în negocierile de aderare la UE şi NATO.

Pe fondul insistenţei Greciei de blocare a Macedoniei în procesul de aderare la UE şi NATO, este posibilă schimbarea opţiunilor strategice ale acestei ţări, conducând direct Macedonia în sfera de influenţă a Federaţiei Ruse.

În acest context geopolitic, rolul cheie în strategia Federaţiei Ruse pentru Balcanii de Vest îl deţine Serbia, care are în componenţa demografică o majoritate creştin-ortodoxă şi este singura ţară balcanică care găzduieşte pe teritoriul său o bază militară rusă. Confirmând legătura în luna mai 2014 şi au desfăşurat exerciţii militare comune în luna noiembrie 2014. Totodată, ministrul sârb al apărării, Aleksandar Vulin, a declarat în august 2017, cu ocazia unei vizite oficiale la Moscova, că ţara sa "*...nu va adera niciodată la NATO*".

Alegerea lui Donald Trump în funcţia de preşedinte al SUA a indus în mediul internaţional temerea potrivit căreia retorica sceptică a acestuia faţă de NATO din campania electorală ar putea determina abandonarea regiunii balcanice, nefiind de pe agenda prioritară a SUA. În pofida acestor temeri, linia strategică a SUA privind alianţa trans-atlantică a rămas neschimbată, implicit în ceea ce priveşte Balcanii de Vest, blocând în acest sens aspiraţiile Federaţiei Ruse pentru o mai bună poziţionare la nivel politic şi militar în regiune.

Din analiza datelor provenind de la experţii din state din regiunea Balcanilor de Vest şi Caucaz rezultă un potenţial conflictual important în această zonă, datorat atât tensiunilor existente între state, precum şi de acţiunile hibride declanşate de Federaţia Rusă, în special prin dezinformare şi promovarea fake news la nivel general.

În acest context, este posibil să se declanşeze un conflict deschis între anumite state care să se generalizeze la nivelul întregii regiuni a Balcanilor de Vest. Un alt factor de risc este generat de Federaţia Rusă care acţionează la nivelul executiv al statelor din Balcanii de Vest pentru a obţine influenţă şi de a împiedica accesul acestor state la Uniunea Europeană şi NATO.

De asemenea, un alt factor care influenţează dezvoltarea statelor din Balcanii de Vest este reprezentat de divizarea interetnică care contribuie, în mod direct, la dezvoltarea postbelică a statelor din regiune şi încetineşte consistent ritmul aderării la structurile euroatlantice. În situaţia în care Balcanii de Vest vor redeveni un punct fierbinte pe harta regională şi internaţională, caracterizat de dispute etnico-teritoriale şi de amestecul direct al altor actori statali în afacerile interne ale statelor balcanice, modelul multietnic ce a funcţionat în ultimul deceniu nu va mai fi viabil şi eficace la nivelul regiunii. Aceste elemente crează premisele favorabile pentru ca Balcanii de Vest să se întoarcă pe "terenul familiar" din secolul al XXlea.

În concluzie, pe fondul continuării confruntării geopolitice între blocul vestic şi cel estic, cu siguranţă statele membre ale UE şi NATO se vor confrunta cu Federaţia Rusă pe două coordonate, respectiv pe deţinerea influenţei militare şi diplomatice şi pe controlul coridoarelor energetice ce traversează regiunea.

Totodată, China, Turcia şi alte state precum Arabia Saudit şi Republica Islamică Iran vor utiliza, cel mai probabil, pârghia energetică pentru proiectarea şi consolidarea propriilor interese în regiunea Balcanilor şi în Caucaz.

# **8.3.1 Albania – legătura între grupările transnaţionale de criminalitate organizată şi radicalizarea islamică**

Albania a realizat recent o reformă de substanţă a sistemului judiciar. Vulnerabilităţile din sistemul judiciar albanez a permis grupărilor transnaţionale de criminalitate organizată să reuşească să corupă un segment din sistemul politic şi din agenţiile de aplicare a legii, în scopul protejării activităţilor ilicite. Scenariul propus relevă potenţialul de cooperare dintre grupările de criminalitate organizată şi facţiunile religioase din Albania. În situaţia în care noile reforme din sistemul judiciar vor fi implementate, reacţiile grupărilor de criminalitate organizată nu vor întârzia să apară. În contextul în care luptătorii străini albanezi care au sprijinit gruparea teroristă Daesh revin în Albania din Siria, există posibilitatea ca Guvernul Albaniei să nu reuşească eforturile pe linia deradicalizării, iar grupările de criminalitate organizată transnaţionale să stabilească o cooperare cu facţiunile radicale islamiste.

### **Dezvoltarea anumitor riscuri potenţiale la adresa securităţii**

Procurorul General al Albaniei, împreună cu Ministerul de Interne, a dispus măsuri pentru investigarea legăturilor dintre grupările de criminalitate organizată şi oficialii corupţi. În acest sens, au fost redeschise dosare importante care investighează legătura dintre oficialii guvernamentali corupţi şi membrii grupărilor de criminalitate organizată transfrontaliere. Aceste acţiuni ale stopării corupţiei la nivel guvernamental vor conduce la acţiuni de violenţă pentru protejarea zonelor criminogene de interes. Reacţia acestor grupări va fi cu atât mai virulentă, proporţional cu măsurile care vor fi dispuse de autorităţi pentru destructurarea reţelelor infracţionale la nivel naţional.

Dacă măsurile dispuse de autorităţi vor afecta capabilităţile de care dispun reţelele de criminalitate organizate, există riscul potenţial ca luptătorii străini care se întorc din Siria să declanşeze atacuri teroriste împotriva elementelor de infrastructură critică sau la adresa zonelor intens populate. Totodată, alegerile locale din 2019, alegerile generale din 2021, precum şi finalizarea, în anul 2020, a reţelei de transport de hidrocarburi Trans-Adriatice pot fi ţinte potenţiale ale teroriştilor care afectează ordinea constituţională, respectiv furnizarea de energie spre Europa.

Poliţia albaneză, în cooperare cu serviciile secrete israeliene, a reuşit evitarea producerii unui atentat terorist cu ocazia meciului de fotbal Albania – Israel. Având în vedere faptul că gruparea teroristă Stat Islamic este aproape înfrântă în Siria, precum şi eşecul altor grupări teroriste islamice (Frontul al-Nusra şi Jayesh al-Islam), există riscul creşterii numărului de luptători străini pe teritoriul Albaniei. În prezent, există luptători străini de origine albaneză care au sprijinit Statul Islamic şi care oferă interviuri televiziunilor cu privire la activitatea desfăşurată în Siria. Arestarea a două celule teroriste care au fost angajate în procesul de radicalizare şi oferirea de suport financiar pentru luptătorii străini, printre care şi trei bărbaţi care erau implicaţi în atentatul terorist de la meciul de fotbal reliefează faptul că aceştia îşi desfăşoară activitatea în proximitatea locurilor de rugăciune (moschei). Reţelele teroriste nu îşi desfăşoară activitatea exclusiv pe teritoriul Albaniei, ci şi-au extins sfera de acţiune şi în Kosovo şi Macedonia.

Conform unor studii publicate în Albania, grupările de criminalitate organizată transfrontaliere dispun de o reţea mult mai sofisticată şi puternică. Cel mai mare risc este reprezentat de faptul că aceste grupări dispun de fonduri, armament şi explozivi de mare putere care sunt căutate de grupările teroriste. În acest context, poate fi iniţiată o cooperare între grupările de criminalitate organizată şi cele teroriste, în scopul provocării de atentate teroriste pe teritoriul Albaniei sau în spaţiul european.

### **Vulnerabilităţi**

Cu toate că în anul 2015 a fost adoptată prin lege Strategia Naţională de Combatere a Extremismului Violent şi al Radicalizării, eforturile autorităţilor albaneze pe palierul contraradicalizării nu au fost foarte consistente. În acest context, nu au fost dispuse măsuri eficiente pe linia consolidării parteneriatului public-privat în zonele de interes.

În scopul implementării strategiei a fost desemnat un coordonator în subordinea primministrului Guvernului Albaniei, dar nu s-au specificat care sunt atribuţiile acestuia şi modalităţile practice prin care se coordonează eforturile de contra-radicalizare, neexistând proceduri sau directive în acest sens. De aproximativ trei ani nu au fost emise directive de aplicare structurilor guvernamentale şi agenţiilor implicate în procesul de implementare a strategiei naţionale.

Pe de altă parte, eforturile guvernamentale de luptă împotriva criminalităţii organizate sunt mai bine coordonate. În acest sens, la începutul anului 2018, a fost înfiinţat un grup de lucru inter-ministerial coordonat de Ministerul de Interne, fiind stabilite reperele de cooperare cu Ministerul Finanţelor, Ministerul Justiţiei, Serviciile de Securitate şi cu Procurorul General. Eforturile susţinute ale guvernului în domeniul combaterii criminalităţii organizate nu sunt susţinute de măsuri pentru combaterea radicalizării sau deradicalizării luptătorilor străini care au susţinut eforturile Daesh în Siria şi Irak. În concluzie, nu există suficiente resurse alocate pentru a se asigura măsurile specifice pentru deradicalizarea comunităţii musulmane din Albania.

### **Actorii implicaţi**

În lipsa acţiunilor guvernamentale consistente, probabilitatea şi amploarea cooperării dintre grupările de criminalitate organizată şi facţiunile radicale islamice depinde de suportul logistic şi financiar oferit grupărilor radicale de GCO. Grupările de criminalitate organizată pot exploata grupările islamiste radicale pentru a destabiliza societatea albaneză. Acest demers poate afecta lupta împotriva grupărilor de criminalitate organizată prin utilizarea unor resurse importante ale agenţiilor de aplicare a legii pe palierul antiterorist. Pe de altă parte, grupările teroriste motivate religios pot exploata pragmatic relaţia cu grupările de criminalitate organizată prin obţinerea de finanţări consistente sau sprijin logistic.

Natura cooperării între cele două entităţi poate fi:

*a. Lipsa cooperării*

Grupările radicale vor achiziţiona doar arme şi explozivi de pe piaţa neagră, beneficiul pentru GCO fiind sumele de bani încasate pentru acestea.

Ţintele potenţiale pot fi instituţii guvernamentale, politicieni, ambasade şi diplomaţi, precum şi persoane care participă la manifestaţii publice aglomerate. Campania electorală poate constitui un bun prilej pentru organizarea unui atac terorist de amploare.

### *b. Cooperare indirectă*

Grupările de criminalitate organizată oferă fonduri şi suport logistic grupărilor radicale islamice, în special prin intermediari pentru a-şi proteja identitatea. Cooperarea se bazează pe declararea tacită a suportului pentru grupările radicale islamice de pe teritoriul Albaniei. Ţintele potenţiale ale teroriştilor rămân cele specificate la punctul anterior.

### *c. Cooperare directă*

Grupările de criminalitate organizată oferă, în mod direct, fonduri şi suport logistic grupărilor radicale. Există posibilitatea ca planurile şi ţintele să fie agreate de ambele părţi. Acesta reprezintă cel mai eficient mod de cooperare între cele două entităţi, însă îşi compromit avantajul strategic obţinut dacă ar acţiona separat. În acest sens, grupările de criminalitate organizată şi-ar pierde acoperirea şi ar atrage atenţia agenţiilor de aplicare a legii, în timp ce grupările radicale şi-ar pierde legitimitatea ideologică.

Este posibil să se producă schimbări în alegerea ţintelor, cu accent de cele albaneze de care sunt interesate grupările de criminalitate organizată.

### **Potenţialele consecinţe şi strategii de contracarare**

Asasinatele direcţionate către anumite ţinte sau atacurile teroriste desfăşurate pe parcursul campaniilor electorale pot destructura nu numai scena politică albaneză, ci chiar poate polariza întreaga societate. Atmosfera politică actuală este încărcată datorită reformei sistemului de justiţie, fapt ce a creat lipsa de încredere între forţele guvernamentale şi cele din opoziţie. Un atac terorist ar accentua şi mai mult lipsa de încredere între putere şi opoziţie. Mai mult, un atac terorist ar pune în pericol stabilitatea socio-politică prin incriminarea întregii comunităţi musulmane, iar opoziţia ar putea solicita demisia guvernului. Totodată, un atac asupra conductei Trans-Adriatice ar afecta semnificativ furnizarea de energie către statele membre ale Uniunii Europene.

Dacă cooperarea între cele două entităţi s-ar dovedi un succes în Albania, poate constitui un exemplu şi pentru grupările din alte state care sunt afectate de revenirea luptătorilor străini care au activat în războaiele din Orientul Mijlociu, în special Bosnia şi Herţegovina, Kosovo, Macedonia şi Serbia. Legăturile realizate de luptătorii străini în Siria şi Irak pot constitui baza pentru un jihad regional împotriva inamicului apropiat<sup>68</sup> .

Inamicul îndepărtat<sup>69</sup>, cu referire distinctă la statele din vestul Europei, nu mai este chiar atât de îndepărtat, având în vedere faptul că reprezentanţii acestora sunt deja în regiune. Ţintele pot fi Camp Bondsteel, forţele KFOR, precum şi vasele de luptă ale forţelor NATO staţionate în porturile albaneze. Totodată, ţinte ale atentatelor teroriste poate deveni şi personalul UE care lucrează împreună cu forţele de aplicare a legii din Albania sau în cadrul misiunii ALTHEA din Bosnia şi Herţegovina.

Destabilizarea politică şi deteriorarea securităţii Albaniei, stat membru NATO, poate diminua capacitatea acţională a Alianţei Nord-Atlantice. NATO poate interveni la nivel diplomatic şi eventual militar prin deplasarea de unităţi contra-teroriste pentru a acorda sprijin de specialitate forţelor de aplicare a legii din Albania. Măsuri similare pot fi adoptate şi la nivelul Uniunii Europene care să ofere sprijin de specialitate pe palierul contra-terorist.

Strategiile de diminuare a riscurilor trebuie grupate în două categorii, prima pentru diminuarea capabilităţilor grupărilor de criminalitate organizată transfrontalieră şi a doua

<sup>68</sup> Conceptul de "*inamic apropiat*" a fost lansat de Sayyd Qutb şi se referă la statele musulmane şi conducătorii acestora care sunt consideraţi neislamici, dar subordonaţi Vestului; Fawaz Gerges, *The Far Enemy: Why Jihad went Global, Cambridge University Press, 2005*.

<sup>69</sup> Inamicul îndepărtat se referă la puterile străine, precum SUA şi Uniunea Sovietică, care invadează state musulmane fără acordul acestora, termenul fiind iniţiat pe perioada Războiului Rece (Războiului din Afganistan).

pentru scăderea riscurilor ca luptătorii străini să se angajeze în atentate de natură teroristă. Pentru a avea succes împotriva grupărilor criminale organizate transfrontaliere trebuie acţionat pe trei paliere, respectiv procesele judiciare, măsuri pentru a afecta fondurile şi logistica de care dispun aceste grupări şi controlul la frontiere. Un alt aspect foarte important îl constituie limitarea accesului funcţionarilor corupţi la informaţii sensibile privind luptătorii străini, fiind util îndepărtarea acestora pe motive disciplinare din funcţiile care le permit accesul la astfel de date şi informaţii. Concomitent este necesară supravegherea continuă a acestora pentru a nu conduce la cooperarea între grupările de criminalitate organizată şi cele radical islamice.Totodată, un alt aspect important îl constituie luarea de măsuri proactive în scopul diminuării considerabile a fondurilor şi a capacităţilor logistice de care dispun grupările de criminalitate organizată transfrontaliere. Grupul de lucru "Puterea Legii", iniţiat de autorităţile guvernamentale albaneze, are ca principal scop consolidarea cooperării interagenţii care poate fi îmbunătăţită prin schimbul de bune practici şi la nivel informativ. Al treilea pilon reprezentat de controlul la frontiere este foarte important pentru restricţionarea fluxului ilegal de armament şi muniţie în Albania, fiind necesară cooperarea regională în special pe palierul schimbului de informaţii de interes operativ.

În ceea ce priveşte grupurile radicale formate din luptători străini, guvernul trebuie să se concentreze pe măsuri de deradicalizare, antrenarea personalului agenţiilor de aplicare a legii cu privire la ideologia radicalizării islamice şi obţinerea de informaţii cu privire la comunitatea musulmană din Albania. Eforturile de deradicalizare trebuie să se concentreze pe reintegrarea socială a luptătorilor străini decât pe măsuri punitive (ex. lipsirea de libertate). În această situaţie trebuie acordat suport psihologic şi cel al familiei pentru integrarea acestora în cadrul comunităţii. Suplimentar, mesajele extremiste diseminate prin intermediul clerului şi prin mijloace online trebuie contracarate prin intermediul unei campanii media agresive şi coordonate la nivel strategic. În acelaşi timp, palierul informativ este absolut esenţial pentru a cunoaşte eventualele riscuri ce pot conduce la producerea unui atentat terorist.

# **8.3.2 Albania – disoluţia guvernării etnico-naţionaliste în Macedonia şi potenţialele riscuri induse la adresa securităţii naţionale a Albaniei**

**Repere temporale** – deşi este complicat să se avanseze o prognoză cu privire la derularea evenimentelor, cel mai probabil este intervalul 2018 – 2020.

### **Zonele cheie ale evenimentului**

Cele mai probabile zone de securitate afectate sunt extremismul violent, conflictele etnice şi securitatea transfrontalieră. Având în vedere relaţiile fragile dintre mediul politic şi facţiunile etnice se poate genera un nivel ridicat de instabilitate atât pentru Macedonia, cât şi pentru Albania.

### **Vulnerabilităţi**

Alegerile recente din Macedonia a schimbat balanţa de putere pe eşicherul politic din această ţară. Până în anul 2006, politica la nivel naţional a fost marcată de forţele naţionaliste macedonene, fapt pentru care pentru multe grupuri etnice din Macedonia, în special albanezii, a constituit o formă de naţionalism etnic. Guvernul nou ales încearcă să fie mai incluziv în ceea ce priveşte drepturile celorlalte grupuri etnice, permiţând o mai bună implementare a Acordului Orhideea. Tensiunile politice au apărut atunci când actualul preşedinte a refuzat numirea actualului guvern, menţionând faptul că este sub influenţa Albaniei, sub aşa-zisul "Acord Tirana", fapt ce a condus la acţiuni violente în Parlamentul Macedoniei. După ce preşedintele a fost convins de legitimitatea guvernului, inclusiv la presiunea comunităţii internaţionale, acesta a refuzat promulgarea legii prin care limba albaneză devenea a doua limbă oficială a Macedoniei. Chiar după trimiterea legii spre examinare pentru a doua oară în Parlament, preşedintele a blocat încă odată promulgarea acesteia. Acest aspect a constituit motivul declanşării de acţiuni protestatare de amploare pe străzile capitalei Skopje. Această instabilitate politică constantă este în avantajul unor actori, precum Turcia sau Federaţia Rusă, care îşi consolidează poziţiile în Macedonia.

### **Actori şi factori**

Disputele de natură politică au condus la divizarea societăţii macedonene. Noul guvern a contribuit la înfiinţarea de instituţii independente, creşterea transparenţei şi controlului democratic, aspecte care au fost apreciate la nivelul comunităţii internaţionale. Aceste măsuri au fost criticate de forţele de opoziţie, care au pierdut drastic ultimele alegeri locale, reacţionând pe palierul naţionalist. În ultimul timp deşi opoziţia respinge ideea că alimentează propaganda etnic-naţionalistă, acest aspect este perceput contrar de minorităţile naţionale, printre care se numără şi cea albaneză. Totodată, opoziţia încearcă să inducă ideea că luptătorii străini care provin din comunitatea musulmană sunt, de fapt, albanezi.

În prezent, preşedintele care este fost membru al partidului de opoziţie este singurul actor care se opune demersurilor şi împiedică adoptarea unor legi absolut necesare. De asemenea, Guvernul Macedoniei nu beneficiază de sprijinul fostului aliat – Federaţia Rusă – care încearcă prin orice mijloace să împiedice aderarea Macedoniei la Alianţa Nord-Atlantică. Federaţia Rusă a fost singurul actor internaţional care a susţinut iniţiativa preşedintelui macedonean de respingere a legii care prevedea limba albaneză a doua limbă de stat în Macedonia.

### **Modalitatea posibilă de producere a evenimentului**

Având în vedere situaţia tensionată din regiune şi exemplele menţionate de escaladare rapidă, există posibilitatea ca orice eveniment care vizează diminuarea puterii partidului de opoziţie să conducă la escaladarea tensiunilor interetnice. Aceste evenimente pot fi:

1) Parlamentul să decidă suspendarea preşedintelui pe fondul refuzului acestuia de a promulga legea prin care se instituie două limbi oficiale;

2) Influenţa externă care să conducă la reacţia virulentă a grupărilor extremiste pe baza convingerilor etnic-naţionaliste (ex. o situaţie recentă privind crima comisă împotriva unui copil de etnie albaneză).

Aceste instigări pot conduce la reacţia partidelor din opoziţie care vor încerca să-şi consolideze imaginea în faţa propriului electorat. Orice escaladare a violenţelor poate conduce la o confruntare directă între macedoneni şi albanezi. Acest aspect va conduce la deprecierea relaţiilor diplomatice între Albania şi Macedonia, cu efecte directe în planul securităţii regionale. Totodată, acest conflict va alimenta fenomenul extremist şi terorist pe baze etnice şi religioase.

De asemenea, este posibil ca Federaţia Rusă şi Turcia să profite de acest moment pentru alimentarea situaţiei conflictuale sau chiar prin intervenţie armată pentru a crea probleme grave pe flancul estic al Alianţei Nord-Atlantice. Turcia are interes în a creşte sprijinul acordat comunităţii musulmane din Macedonia, subminând credibilitatea celorlalte state cu populaţie majoritar musulmană din regiune.

### **Efecte la nivel naţional**

Guvernul Macedoniei va înceta să mai funcţioneze. Partidele politice se vor confrunta în stradă. Economia va fi afectată direct prin scăderea accentuată a indicatorilor specifici, concomitent cu creşterea fenomenului corupţiei. Răspândirea conflictului va conduce la lipsa de securitate a cetăţenilor, conflictul urmând să aibă un profund caracter etnic.

În Albania, populaţia va fi solidară cu etnicii albanezi din Macedonia. Ideea naţionalistă a Albaniei Mari va exacerba sentimentul patriotic al albanezilor, fapt ce va conduce la dorinţa unor grupări radicale din Albania de a lupta pentru etnicii albanezi din Macedonia. Extremismul violent va conduce la producerea de atentate teroriste şi la perpetuarea conflictului în regiune.

### **Impactul la nivel regional şi internaţional**

Impactul la nivel regional va fi imediat şi de amploare, urmând să continue pe o perioadă foarte lungă de timp (de ordinul anilor). Noi valuri de luptători străini se vor dispersa în regiune şi vor comite atentate teroriste, prelungind în acest fel conflictul interetnic. Conflictul va fi utilizat ca pretext pentru anumiţi actori internaţional pentru a-şi consolida poziţia în plan regional (ex. Turcia, Federaţia Rusă). Pe de altă parte, se vor consolida regimurile autoritare şi naţionaliste din Macedonia, Albania, Kosovo şi, posibil, din Serbia. Totodată, conflictul va constitui un precedent pentru declanşarea tensiunilor interetnice latente din regiune, precum în Bosnia şi Herţegovina şi în regiunea de nord a Kosovo.

Regiunea va fi marcată de instabilitate, iar conflictul va afecta toată zona Balcanilor de Vest. Conflictul va conduce la un nou val de refugiaţi care se vor deplasa spre vestul Europei, accentuând şi mai mult consecinţelor datorate crizei migranţilor. De asemenea este posibil ca obiectivul aderării statelor din Balcanii de Vest la Uniunea Europeană să nu mai fie de actualitate.

### **Reacţia NATO, UE şi a altor actori internaţionali**

Reacţia la nivel internaţional la escaladarea conflictului va veni în primul rând din partea NATO şi UE. În timp ce Uniunea Europeană va solicita statelor din Balcanii de Vest să stopeze de urgenţă conflictul şi să respecte drepturile omului şi respectarea legislaţiei, NATO va solicita actorilor implicaţi în conflict să se abţină a folosi forţa armată. În special, NATO va fi interesată ca Albania să nu fie implicată în conflictul militar, având în vedere posibilitatea implicării Alianţei în acest război.

Pe de altă parte, Serbia şi Federaţia Rusă pot specula acest conflict pentru a legitimiza propaganda că statele vestice atacă fostele republici Iugoslave. În special, Federaţia Rusă va exploata situaţia prin declanşarea de acţiuni de tip hibrid care să conducă la ideea că zona Balcanilor de Vest constituie principala vulnerabilitate care are efecte directe la nivelul securităţii Uniunii Europene.

### **Activităţi preventive sugerate**

Disoluţia rapidă a guvernării naţionaliste din Macedonia poate conduce la afectarea imaginii fostului partid de guvernământ în rândul electoratului propriu, conducând la ideea că acesta nu mai poate reveni la guvernare. Orice schimbare drastică poate conduce la exacerbarea sentimentelor naţionaliste, în special de extremă dreapta. Această situaţie poate fi evitată dacă se procedează astfel:

- partidul aflat la guvernare nu trebuie să anihileze sub nicio formă influenţa actualului partid de opoziţie şi va trebui să îi implice în sistemul democratic de modernizare instituţională. În plus, orice formă de conflict interetnic care poate deveni violent trebuie rezolvat imediat prin deconflictualizarea acestuia;

- comunitatea internaţională, în special UE şi NATO, trebuie să-şi exercite presiunile, la nivel diplomatic, pentru a încuraja procesul transparent şi democratic de schimbare, prin respectarea strictă a legii.

# **8.3.3 Armenia – Războiul Nagorno – Karabach va cauza o criză energetică în Armenia, generată de Federaţia Rusă**

### **Dependenţa energetică a Armeniei**

Dependenţa şi securitatea energetică a Armeniei poate conduce o criză energetică în perioada imediat următoare. Sectorul energetic al Armeniei este dependent de o singură ţară, respectiv Federaţia Rusă, Armenia fiind vulnerabilă în ceea ce priveşte furnizarea de energie.

Armenia nu este producător de ţiţei sau de gaz natural, ceea ce provoacă dependenţă de importul de hidrocarburi. Principalul furnizor de energie al Armeniei este Federaţia Rusă (care furnizează şi combustibilul nuclear şi pentru singura Centrală Nuclear-Electrică din Armenia), precum şi Republica Islamică Iran.

Gazul natural este livrat de compania rusă GAZPROM şi la frontiera cu Georgia este preluat de joint venture-ul ArmRosGazprom. Consumul anual de gaze naturale al Armeniei este de 1,7 milioane metri cubi. Federaţia Rusă deţine aproximativ 80% din capacitatea energetică a Armeniei, amenajarea hidroenergetică de pe cascada Sevan-Hradzan fiind cedată de statul armean Rusiei. Totodată, secţiunea de conductă de gaze Iran – Armenia (Meghri – Karajan) este controlată de GAZPROM. Această dependenţă energetică a Armeniei de Federaţia Rusă poate produce insecuritate în regiune, fiind necesar ca Armenia să-şi diversifice necesarul energetic prin cooperare cu parteneri străini.

### **Sectorul energetic –instrument de presiune politică**

Armenia este singurul stat din Caucazul de Sud unde Federaţia Rusă reuşeşte să-şi menţină exclusiv influenţa politică. Rusia deţine baze militare pe teritoriul Armeniei şi controlează sectorul energetic al ţării. Pentru Rusia una din priorităţile principale este menţinerea Armeniei în sfera sa de influenţă. În situaţia în care Rusia intenţionează să creeze presiune asupra Armeniei, poate acţiona prin intermediul sectorului energetic. Spre exemplu, Federaţia Rusă poate decide stoparea furnizării de combustibil nuclear pentru Centrala Nuclear-Electrică deţinută de Armenia, pentru a afecta cooperarea cu state din vestul Europei sau pentru a obţine anumite concesii din partea Guvernului Armeniei în conflictul din Nagorno-Karabach.

În perioada martie – aprilie 2018, Federaţia Rusă nu a permis Armeniei să accepte propunerea Republicii Islamice Iran pentru importul de gaz natural. Acest aspect afectează obiectivul Armeniei de a-şi diversifica piaţa energetică. Totodată, există pericolul ca în perioada următoare, Azerbaidjanul să reînceapă conflictul cu Armenia în regiunea Nagorno-Karabach. Interesul actual al Federaţiei Ruse de reconstruire a relaţiilor cu Turcia necesită compromisuri ale Armeniei în rezolvarea conflictului din regiunea Nagorno-Karabakh. Concomitent, Federaţia Rusă doreşte atragerea Azerbaidjanului în Uniunea Economică Euroasiatică. Pentru a-şi îndeplini obiectivele strategice pe relaţia cu Turcia şi Azerbaidjan, Federaţia Rusă va crea presiune la adresa securităţii energetice a Armeniei.

Scenariul propus se concentrează pe declanşarea unui conflict în regiunea Nagorno-Karabakh. Având în vedere faptul că autorităţile armene şi azere nu sunt interesate în rezolvarea paşnică a conflictului pe baza unei cooperări pe termen lung, situaţia conflictuală se poate acutiza în următoarea perioadă. În cursul anului 2018 este posibil ca Azerbaidjanul să declanşeze operaţiuni militare în regiunea Nagorno-Karabakh. Pentru a obţine concesii din partea Armeniei în conflictul din Nagorno-Karabakh şi de a consolida alianţele politice cu Turcia şi Azerbaidjan, Federaţia Rusă poate stopa furnizarea furnizarea de gaz natural către Armenia, la frontiera Georgia – Armenia pe durata desfăşurării conflictului militar.

### **Consecinţele crizei energetice**

Dependenţa puternică a sectorului energetic de Federaţia Rusă limitează drastic suveranitatea Armeniei. Având în vedere faptul că sectorul energetic este deţinut de companii de stat din Federaţia Rusă produce consecinţe inclusiv la nivel internaţional, Armenia votând în favoarea Rusiei în cadrul ONU, OSCE şi Consiliului Europei (ex. votul acordat în favoarea anexării Peninsulei Crimeea la Federaţia Rusă, conflictul din Georgia). În plus, prin aderarea Armeniei la Uniunea Economică Euroasiatică, statul nu mai este capabil să decidă independent, acest aspect conducând la izolarea ţării. Totodată nu mai poate achiziţiona ţiţei şi gaz natural din Republica Islamică Iran deoarece nu mai îndeplineşte standardele impuse de Uniunea Economică Euroasiatică.

Criza energetică din Armenia va creşte vulnerabilităţile autorităţilor armene. Acest aspect va conduce la insecuritatea populaţiei Armeniei care va rămâne fără energie sau va fi afectată de creşterea semnificativă a preţului acestei resurse vitale.

Dependenţa energetică de Federaţia Rusă are efect negativ atât în zona Caucazului de Sud, cât şi în Regiunea Extinsă a Mării Negre. Rusia nu este interesată de cooperarea în beneficiul ambelor părţi în zona Caucazului de Sud pentru că în acel moment ar pierde supremaţia şi monopolul energetic în regiune. În acest context, Rusia blochează iniţiativele de cooperare ale Armeniei în zona Caucazului de Sud şi a Mării Negre. De fapt, compania rusească GAZPROM, care deţine monopolul energetic în Armenia, se opune exportului de gaz iranian în Georgia prin teritoriul Armeniei. Prin controlul exclusiv al resurselor energetice ale Armeniei, Rusia reuşeşte să afecteze cooperarea în Caucazul de Sud şi în regiunea Mării Negre.

### **Rolul statelor din vestul Europei**

În situaţia declanşării conflictului militar dintre Armenia şi Azerbaidjan, iar Rusia decide oprirea livrării de resurse energetice, UE, SUA şi NATO trebuie să găsească soluţii pentru sprijinirea Armeniei prin diversificarea resurselor energetice. Cei trei actori menţionaţi vor trebui să sprijine rezolvarea paşnică a conflictului din Nagorno-Karabakh şi relaţionarea cu Azerbaidjanul şi Turcia. Suplimentar, Uniunea Europeană trebuie să folosească Acordul de parteneriat Armenia – UE pentru a accelera implementarea prevederilor privind securitatea energetică. UE va sprijini procesul de identificare a surselor energetice alternative şi soluţiile alternative de import. UE va intensifica procesul de cooperare cu Armenia în domeniul energetic pentru generarea de resurse energetice alternative (ex. centrale solare).

### **Soluţii preventive pentru a evita insecuritatea energetică**

Pentru a preveni o eventuală criză energetică, Armenia trebuie să coopereze în sectorul energetic cu Republica Islamică Iran şi cu Uniunea Europeană. Totodată, Armenia trebuie să valorifice relaţia cu China, stat care intenţionează reluarea proiectului Drumul Mătăsii. Armenia poate iniţia un proces de cooperare cu Georgia pentru a construi, în comun, o centrală nucleară pe teritoriul Armeniei. Aceste eforturi vor trebui susţinute de UE, SUA şi NATO.

În acest context geopolitic, va fi util pentru Armenia să diminueze rolul GAZPROM pe piaţa de profil autohtonă, prin cooperarea, în domeniul energetic, cu Republica Islamică Iran.

De asemenea se apreciază necesară implicarea Azerbaidjanului în proiectele din sectorul energetic din Armenia, ca o măsură de tip preventiv pentru diminuarea riscului producerii unui conflict militar, iar cele două ţări ar ieşi din siajul Federaţiei Ruse. Un alt aspect important pentru reducerea dependenţei energetice de Rusia, depinde de Turcia care poate dechide frontierele cu Armenia.

# **8.3.4 Azerbaijan – Proliferarea escaladării conflictului armat de la linia de contact Nagorno-Karabakh la frontiera de stat dintre Azerbaijan şi Armenia**

În prezent, situaţia de la frontiera dintre Azerbaijan şi Armenia este calmă, pe fondul desfăşurării proceselor electorale în cele două state. Azerbaijanul a finalizat procesul electoral pentru alegerea preşedintelui pe 11 aprilie 2018, fiind ales, pentru a patra oară, Ilham Aliyev. În Armenia, care parcurge o perioadă critică de transformare de la republică prezidenţială la cea parlamentară, a finalizat procesul de alegere a preşedintelui pe 2 martie 2018, urmând să se desemneze primul-ministru.

Deşi procesul de soluţionare a conflictului nu s-a finalizat după întâlnirea de la Sankt Petersburg din aprilie 2016, după conflictul de patru zile dintre cele două state, este posibil ca după finalizarea proceselor electorale conflictul să reizbucnească la o intensitate crescută.

Cele mai îngrijorătoare perspective privind noi runde de escaladare a conflictului care să conducă la un război generalizat între cele două state sunt ostilităţile armate de la linia de contact din Nagorno-Karabakh. Acest conflict dintre Armenia şi Azerbaijan crează premisele favorabile pentru Federaţia Rusă şi Organizaţia Tratatului de Securitate Colectivă (OTSC) să intervină în conflict în calitate de protector al frontierei armene. Presiunea militară exercitată de Azerbaijan va forţa Armenia să vină la masa tratativelor de pace. În acest context, Eravanul va încerca escaladarea conflictului la frontiere, pentru a forţa mâna Rusiei şi a OTSC să intervină, fapt care nu s-a întâmplat pe perioada conflictului din aprilie 2016. În acest context, frontiera oficială Azerbaijan-Armenia în nordul liniei de contact, precum şi în regiunea Nakhchivan poate deveni zonă de conflict.

Violarea acordului de încetare a focului se produce preponderent în zona liniei de contact Nagorno-Karabakh, respectiv în districtele Aghdam, Khojavand, Tartar şi Garanboy. De asemenea, în anumite districte de la frontiera celor două state, respectiv Republica Autonomă Nakhchivan, Tovuz, Gadabay, Gazach şi Aghstafa, s-au produs anumite incidente. La 21 decembrie 2015, pe timpul escaladării conflictului la frontieră, Serj Sargsyan a declarat la sesiunea Consiliului de Securitate a OTSC, de la Moscova, că în momentul în care Azerbaijanul atacă Armenia, atacul este şi asupra Astanei, Dushanbe, Bishkek, Moscovei şi Minskului. În concluzie, OTSC trebuie să răspundă la agresiunea Baku. Posibila intervenţie a OTSC este considerată o garanţie de securitate pentru determinarea Azerbaijanului de a retrage forţele armate de la frontiera cu Armenia.

Pe fondul resentimentelor populaţiei armene faţă de lipsa de reacţie a Federaţiei Ruse şi OTSC la escaladarea conflictului din aprilie 2016, Nikolai Bordyuzha, secretarul general al OTSC, a declarat că organizaţia va oferi suport Armeniei numai în situaţia atacării graniţei oficial recunoscute, în timp ce linia de demarcaţie Nagorno-Karabakh nu se încadrează în această situaţie. Pe perioada escaladării conflictului, încercând să creeze o situaţie favorabilă pentru ca OTSC să intervină în favoarea Erevanului, forţele armate ale Armeniei au intensificat focul în regiunea frontierei comune cu Azerbaijanul, însă intervenţia Federaţiei Ruse a condus la stoparea conflictului.

În prezent, când procesul de pace este blocat şi există o lipsă de apetenţă pentru finalizarea conflictului pe canale diplomatice şi după finalizarea proceselor electorale din cele două state este posibilă escaladarea conflictului. O altă vulnerabilitate o constituie creşterea de victime printre civili cu ocazia declanşării conflictului militar între cele două state. Încălcarea acordului de încetare a focului în zona de frontieră care este apropiată de oraşe importante va conduce la creşterea numărului de victime în rândul civililor şi creşterea sentimentului revanşard de ambele părţi.

Principala ameninţare este reprezentată de crearea condiţiilor pentru ca Rusia să poate interveni militar conform obligaţiilor din tratatul de constituire a OTSC pentru protejarea frontierei de stat a Armeniei. Acest scenariu va conduce la transformarea conflictului dintre Armenia şi Azerbaijan, într-un război regional de durată, similar cu războiul din Ucraina şi Siria.

Deşi UE şi NATO au încercat să se distanţeze de conflictul existent, propunând amplificarea rolului OSCE în deconflictualizarea situaţiei de securitate în regiune. OSCE a eşuat lamentabil în regelementarea situaţiei de conflict, în acest context fiind necesare măsuri mai energice ale UE şi NATO pentru a contracara monopolul Federaţiei Ruse în medierea conflictului. De fapt, de la eşecul negocierilor din 2001 de la Key West, conduse de SUA, şi de la iniţiativa Franţei din 2006, nu au mai existat implicări ale statelor occidentale în aplanarea conflictului, rolul de negociator rămânănd Moscovei. Este adevărat că Rusia deţine cele mai multe interese în cele două state, însă Moscova va încerca să amâne pe cât posibil rezolvarea conflictului pentru a exploata această situaţie confuză pentru obţinerea unor avantaje de natură politică şi economică.

În concluzie, pentru a rezolva acest conflict din zona Caucazului de Sud care poate conduce la implicarea Federaţiei Ruse cu efecte incontrolabile sunt necesare eforturi suplimentare din partea statelor occidentale pentru rezolvarea acestuia pe cale paşnică, prin negocieri diplomatice intense şi concertate.

### **8.3.5 Bosnia şi Herţegovina – criza imigranţilor**

### **Repere temporale**

Este posibil să se producă un nou val de imigraţie ilegală în perioada septembrie – noiembrie 2018.

### **Zonele cheie de interes**

Un aflux masiv de migranţi se poate produce la frontiera Bosniei şi Herţegovinei cu impact la adresa sănătăţii publice cu afectarea stabilităţii politice, sociale şi economice a regiunii.

### **Vulnerabilităţile specifice**

Poliţia de frontieră şi celelalte agenţii de aplicare a legii nu sunt echipate corespunzător pentru a face faţă unui aflux masiv de migranţi. Există o lipsă cronică de resurse pentru realizarea unui control adecvat la frontieră. Bugetul agenţiilor de stat responsabil cu controlul frontierei nu a mai crescut o perioadă lungă de timp, fapt ce a afectat procesul de achiziţionare a echipamentelor performante şi, implicit, a condus la imposibilitatea controlului persoanelor la frontieră. Totodată, pe fondul lipsei de resurse, a crescut numărul cazurilor de corupţie în rândul personalului Poliţiei de Frontieră, acest aspect putând fi speculat de imigranţii ilegali sau de reţelele de facilitatori.

Totodată, nu există proceduri între agenţiile responsabile cu gestionarea unui aflux masiv de migranţi. De asemenea, capacitatea de cazare a imigranţilor, la data de 1 martie 2018, este de 300 de locuri în corturi. Pe baza datelor oficiale, există un deficit de 500 de poliţişti de frontieră şi aproximativ 50 ofiţeri ai Serviciului de Informaţii Externe. Numai 25 din cele 83 de puncte de frontieră îndeplinesc standardele internaţionale în domeniu, iar sute de kilometri de frontieră nu sunt controlaţi.

### **Actori şi factori de risc**

Situaţia imigranţilor depinde de comportamentul unor state care se confruntă deja cu un număr mare de migranţi ilegali (Serbia, Muntenegru, Macedonia şi Grecia). Majoritatea imigranţilor intră în Bosnia şi Herţegovina pe la frontiera cu Serbia, ţară care în care există un bazin migraţionist de aproximativ 4.300 persoane, blocaţi încă de la criza migranţilor din Europa. În cazul producerii unui nou aflux de migranţi pe traiectul Grecia-Macedonia-Serbia există posibilitatea deplasării acestora către Bosnia şi Herţegovina, ca stat de tranzit, având în vedere închiderea rutei Balcanilor de Vest. Serbia poate folosi acest moment pentru a creea presiune la adresa Uniunii Europene, pe fondul tensiunilor existente între Priştina şi Belgrad. UE este conştientă de impactul unui aflux masiv de migranţi în state fragile precum Bosnia şi Herţegovina, fiind dispusă să acorde anumite concesii Serbiei.

O soluţie pentru rezolvarea acestei situaţii ar putea consta în înfiinţarea unui grup de lucru interministerial la nivelul Bosniei şi Herţegovinei, în scopul rezolvării unei potenţiale situaţii de risc cauzată de un aflux masiv de migranţi ilegali. Acest proces este îngreunat de lipsa voinţei politice a responsabililor de la Sarajevo, având în vedere apropiatele alegeri electorale. Poliţia de Frontieră poate obţine sprijinul Forţelor Armate ale Bosniei şi Herţegovinei, însă numai în situaţia în care situaţia scapă de sub controlul forţelor civile de securitate.

### **Scenariul probabil**

Reţelele de facilitatori cunosc vulnerabilităţile majore cu care se confruntă forţele Poliţiei de Frontieră din Bosnia şi Herţegovina, aceştia organizând transferul imigranţilor de pe teritoriul Serbiei care încearcă să ajungă de ani de zile în spaţiul comunitar. În acest context, este posibil ca grupuri mici de migranţi să intre pe teritoriul Bosniei şi Herţegovinei prin punctele de control vulnerabile, cu suportul facilitatorilor. Poliţia de Frontieră nu dispune de capacităţi tehnice şi de personal specializat pentru securizarea întregii regiuni a frontierei de stat. Alte agenţii de aplicare a legii dispun de resurse limitate pentru oferirea de sprijin a Poliţiei de Frontieră. În anul 2015, preşedintele Republicii Srpska – o entitate autonomă a Bosniei şi Herţegovian - a solicitat forţelor de poliţie să conducă imigranţii de pe teritoriul republicii spre frontieră, cu scopul de a nu destabiliza regiunea din punct de vedere social şi economic.

Serviciul Străinilor (SS) a fost suprasolicitat cu înregistrarea migranţilor care au solicitat o formă de protecţie internaţională pe teritoriul Bosniei şi Herţegovina. Punctele de primire a imigranţilor stabilite la frontiera cu Serbia şi Muntenegru au depăşit capacitatea de procesare de către personalul SS şi nu a fost capabil să îndeplinească şi alte sarcini. În situaţia în care situaţia escaladează, Forţele Armate pot fi utilizate ca ultimă forţă de reacţie în sprijinul Poliţiei de Frontieră în gestionarea crizei migranţilor. Preşedinţia tripartidă a Bosniei şi Herţegovinei nu a ajuns la un acord privind trimiterea Forţelor Armate la graniţa cu Serbia şi Muntenegru. În acest context, Consiliul de Miniştrii ai Bosniei şi Herţegovina a solicitat sprijinul UE şi al forţelor EUFOR pentru a gestiona criza migranţilor.

### **Efecte la nivel naţional**

Situaţia la nivel naţional este afectată de retorica politicianistă specifică pregătirii alegerilor parlamentare. Stabilitatea financiară se bazează pe împrumuturile angajate pe baza acordului încheiat cu Fondul Monetar Internaţional. Creşterea numărului de migranţi va efecta stabilitatea financiară a ţării, având în vedere faptul că Bosnia şi Herţegovina poate primi maximum 300 de migranţi. Un aflux de 1.300 de migranţi în primele două luni ale anului 2018, reprezentând o creştere de 100% raportată la numărul de migranţi din 2017, a condus la afectarea capacităţii şi capabilităţilor agenţiilor responsabile.

Un aflux masiv de migranţi poate afecta sănătatea populaţiei şi serviciile comunale. În plus, tensiunile dintre imigranţii care vor să ajungă în spaţiul comunitar şi forţele de ordine pot afecta securitatea naţională. Incapacitatea Bosniei şi Herţegovinei de a asigura suficiente corturi şi hrană va conduce la creşterea criminalităţii. Având în vedere originea preponderent islamică a majorităţii migranţilor, acest aspect poate fi speculat în mod politicianist, fapt ce poate conduce la creşterea xenofobiei şi a tensiunilor interetnice.

### **Impactul la nivel regional şi internaţional**

Migranţii ilegali vor exploata vulnerabilităţile menţionate pentru a tranzita teritoriul Bosniei şi Herţegovinei, cu scopul de a ajunge pe teritoriul statelor membre UE dezvoltate. Croaţia având frontieră comună cu Bosnia şi Herţegovina poate fi afectată cel mai puternic. Ca răspuns la criza imigranţilor, Croaţia poate închide frontiera comună, însă fluxul de migranţi poate afecta sezonul turistic, în special în zona costieră din proximitatea Bosniei şi Herţegovina. Totodată, Croaţia poate monta un gard la frontiera comună cu Bosnia şi Herţegovina, conform modelului patentat iniţial de Ungaria.

Acordurile de readmisie încheiate cu anumite state nu vor mai fi respectate, având în vedere faptul că Serbia refuză să accepte readmisia persoanelor care au intrat ilegal din această ţară în Bosnia şi Herţegovina. Totodată, Croaţia procedează la trimiterea migranţilor în Bosnia şi Herţegovina, deşi aceştia au intrat pe teritoriul croat din Serbia.

Aceste nerespectări ale acordurilor de readmisie relevă nivelul scăzut de cooperare a statelor din regiune.

### **Reacţii aşteptate din partea UE, NATO şi a altor actori internaţionali**

Uniunea Europeană poate acorda suport tehnic prin trimiterea de personal al Agenţiei FRONTEX şi din statele membre ale UE, cu scopul de a ajuta specialiştii agenţiilor de aplicare a legii din Bosnia şi Herţegovina. Misiunea EUFOR poate acorda asistenţă prin montarea de corturi la punctele critice de frontieră şi de a oferii tratament medical migranţilor.

Alţi actori internaţionali (UNHCR, Organizaţia Mondială pentru Imigraţie etc.) pot acorda sprijin agenţiilor din Bosnia şi Herţegovina pentru înregistrarea şi identificarea migranţilor ilegali. NATO poate media facilitarea implicării Forţelor Armate ale Bosniei şi Herţegovinei în gestionarea crizei migranţilor, prin negocieri cu preşedenţia tripartidă.

### **8.3.6 Bulgaria – problematica teroristă**

În momentul de faţă, specialiştii din domeniu apreciază faptul că nu pot fi previzionate atentatele teroriste, deşi există anumiţi indicatori specifici a căror monitorizare sistematică pot induce anumite semnale despre producerea acestora.

Europa în ansamblul său şi Balcanii în special face faţă fenomenului terorist care provine din întoarcerea luptătorilor străini din teatrele de război din Orientul Mijlociu. Acest risc este potenţat de problematica radicalizării din regiunea Balcanilor, fiind necesară o mai bună cooperare pentru combaterea terorismului şi radicalizării islamice.

În conformitate cu opinia specialiştilor şi autorităţilor, riscul producerii unui atentat terorist în Bulgaria este redus. În plus, nu există informaţii privind cetăţeni bulgari care au luptat pentru Daesh şi care s-au întors pe teritoriul naţional. Riscul în momentul de faţă îl constituie luptătorii străini care se întorc în statele de origine şi care tranzitează teritoriul Bulgariei şi care pot propovădui ideologii extremiste şi radicalizarea anumitor persoane. Pentru a contracara eficient acest potenţial risc, Bulgaria a adoptat, în anul 2015, Strategia naţională pentru prevenirea radicalizării şi terorismului, însă aceasta nu a fost implementată corespunzător. Spre exemplu, strategia menţionează necesitatea pregătirii personalului, precum profesori, lucrători sociali şi ofiţeri de poliţie, însă, până în prezent, măsurile dispuse pe acest palier au fost extrem de timide.

Un factor potenţial care poate contribui la riscul de natură teroristă îl constituie anumite acţiuni de radicalizare a populaţiei de etnie rromă. Experţii apreciază că aceştia sunt potenţiale ţinte pentru radicalizare, având în vedere factorii de natură economică şi tendinţa de izolare a rromilor de către societate şi autorităţile statului. Anumite rapoarte relevă faptul că există o răspândire a islamismului care nu este specifică etniei rrome, existând anumite zone predilecte în mediul rural din sudul Bulgariei, aceste comunităţi respingând Creştinismul şi sărbătorile specifice, aspecte care nu s-au întâlnit în trecut. Totodată, aceste comunităţi manifestă ostilitate faţă de femeile care deţin anumite funcţii (ex. director, profesor), iar femeile tinere au început să poarte burqa şi se izolează faţă de societate.

Nu se cunoaşte până unde va merge procesul de islamizare a acestor comunităţi în lipsa monitorizării acestui proces de către autorităţile statului. Totodată nu se cunoaşte modul cum vor creşte tensiunile între minorităţile rromă şi turcă cu cetăţenii bulgari în cazul producerii unui atentat terorist. Dacă un atentat terorist este produs de un luptător străin, acest aspect va conduce la exacerbarea retoricii anti-migranţi şi va afecta eforturile de la nivelul UE de a gestiona, în mod colectiv, această problematică.

Există posibilitatea ca această ideologie să continue să se disemineze la nivel naţional, aspect ce va conduce la divizarea societăţii şi implicit exploatarea la nivel politicianist de către partidele de extremă dreaptă. Aceste formaţiuni ideologice vor valorifica acest moment pentru consolidarea retoricii anti turceşti şi anti ţigăneşti pentru atragerea de noi adepţi în rândul cetăţenilor bulgari. Aceştia blamează aceste minorităţi pentru mersul economiei şi în domeniul sănătăţii, inducând un sentiment de teamă în rândul populaţiei cu privire la desfăşurarea unor potenţiale atacuri teroriste.

În trecut au existat escaladări ale tensiunilor între grupările de extremă dreapta şi reprezentanţii minorităţii rrome, cel mai recent eveniment manifestându-se, în anul 2017, în oraşul Asenovgrad.

Totodată, este important de precizat faptul că zona Balcanilor este cea mai eterogenă la nivel mondial, iar destabilizarea şi tensiunile dintr-o ţară se manifestă prin efect de domino în toată regiunea. Acest aspect subliniază importanţa consolidării cooperării la nivel UE şi regional. În acest context, UE şi NATO pot avea un rol special în schimbul de expertiză şi bune practici. Un alt aspect important este adoptarea de către majoritatea statelor de strategii de combatere a fernomenului terorist, însă marea provocare în domeniul contra terorist este modul de implementare la nivel naţional a acestora.

O posibilă soluţie pentru problematica combaterii fenomenului luptătorilor străini şi a radicalizării poate fi dezvoltarea unui mecanism de cooperare regional dedicat antiradicalizării şi contra-terorismului. Organismele Uniunii Europene trebuie să analizeze oportunitatea creării mecanismelor pentru a asigura asistenţă statelor din Balcani în domeniul contra-terorismului şi anti-radicalizării, inclusiv prin oferirea de fonduri dedicate acestor subiecte de interes pentru securitatea europeană. O posibilă soluţie în acest sens o reprezintă includerea statelor din Balcanii de Vest în Radicalization Awareness Network.

Un rol important poate fi jucat şi de NATO prin identificarea fenomenelor de radicalizare ca potenţial risc pentru desfăşurarea de atentate teroriste. În acest fel se poate facilita cooperarea între statele candidate şi Uniunea Europeană.

### **8.3.7 Croaţia – problematica contraterororistă**

Conflictul din anii 90 din regiune a condus la reducerea capacităţii statelor de a gestiona provocările la adresa securităţii. Nu numai că acest conflict a limitat apetenţa statelor de cooperare, dar a cauzat efecte post-conflict greu de gestionat de către autorităţile din aceste state. Multe organizaţii caritabile musulmane care propovăduiesc islamul extremist au utilizat aceste breşe securitare pentru a-şi consolida poziţiile în aceste state.

După stabilirea acestora în regiune, organizaţiile radicale islamice au depus eforturi considerabile pentru câştigarea de adepţi. Societăţile neconsolidate şi relativ nedezvoltate din punct de vedere economic din perioada post-conflict au constituit un teren propice pentru radicalizarea islamică în proximitatea Uniunii Europene. Resursele financiare consistente de care dispun aceste organizaţii au permis influenţarea populaţiei din zonele rurale sărace, dificil de controlat de către agenţiile de aplicare a legii. O parte din membrii acestor comunităţi au fost radicalizaţi ideologic, fiind prezenţi în teatrele de operaţii din Orientul Mijlociu, susţinând acţiunile desfăşurate de organizaţia teroristă Daesh. Odată întorşi din zonele de provenienţă, luptătorii străini constituie un factor de potenţial risc prin răspândirea mesajelor extremiste şi a ideologiei radical islamistă, precum şi a experienţei de luptă câştigată în teatrele de război.

Croaţia, stat membru al Uniunii Europene şi NATO, situat la graniţa dintre Balcanii de Vest şi UE, asigură frontiera externă comunitară, este preocupată de stabilitatea la frontierele de sud-est. Având în vedere frontiera comună de aproximativ 1.000 de km cu Bosnia şi Herţegovina este de înţeles preocuparea referitoare la potenţialele ameninţări generate de fenomenul radicalizării islamice.

În plus, Croaţia este una din cele mai căutate regiuni turistice din Europa, majoritatea turiştilor străini provenind din toate zonele lumii. Având în vedere faptul că industria croată nu a reuşit să se redreseze complet după conflictul din anii 90, economia ţării depinde foarte mult de veniturile obţinute din turism. Aşa-zisul export invizibil de servicii constituie un instrument excelent pentru acoperirea deficitului balanţei de plăţi şi de a asigura stabilitatea economică şi a întregii economii croate. Totodată, o parte însemnată din producţia de alimente şi vin este strict legată de dezvoltarea sectorului turistic. În loc să fie exportate, aceste produse sunt oferite consumatorilor străini ca parte a serviciilor turistice.

Este deplin recunoscut faptul că succesul pe palierul turistic depinde de un mediu social şi economic stabil. Spre exemplu, Grecia şi statele din Nordul Africii din cauza fluxului migraţionist au pierdut venituri însemnate din turism, având în vedere că nu se mai poate asigura un nivel corespunzător de securitate al turiştilor.

Totodată, numărul turiştilor din Croaţia creşte pe perioada verii. Pentru evitarea ambuteiajelor la frontierele Croaţiei se aplică o liberalizare temporară a vizelor. Astfel, cetăţenii care în mod normal au nevoie de paşaport pentru a intra în Croaţia, pe timpul verii pot intra pe baza documentului de identitate valabil, fără a mai fi nevoie să se obţină viză de intrare pe teritoriul croat.

Pe perioada verii nu numai traficul auto se amplifică, acelaşi trend fiind şi în cazul zborurilor aeriene şi al vapoarelor cu turişti. În acest fel, sarcina serviciilor de securitate devine foarte dificilă în această perioadă a anului. Aceste vulnerabilităţi pot fi speculate de extremişti care se pot infiltra în Croaţia şi pot comite atentate de natură teroristă, afectând dramatic industria turismului şi economia naţională, afectând imaginea creată cu greu de autorităţile croate de stabilitate şi siguranţă pentru turişti.

În concluzie, în ceea ce priveşte Croaţia au fost identificate două tipuri de riscuri. Primul se referă la ameninţarea directă a securităţii şi siguranţei cetăţenilor şi turiştilor străini. Atacurile teroriste sau afectarea infrastructurii strategice poate afecta mediul de securitate din Croaţia. Al doilea risc este legat de consecinţele la adresa turismului şi industriei aferente, stabilitatea fiscală a ţării şi de viabilitatea economică care conduc la un mediu sigur de afaceri pe termen lung.

### **8.3.8 Macedonia – Scenariu contra-terorist**

Începând din anii 90 mai multe organizaţii caritabile musulmane, în special de origine arabă, au început să defăşoare activităţi pe teritoriul Macedoniei, pe fondul instabilităţii politice şi economice marcate de sfârşitul perioadei comuniste şi capacităţii reduse a serviciilor de informaţii de a monitoriza acest fenomen.

Majoritatea acestor organizaţii desfăşoară exclusiv activităţi caritabile fără a se implica în plan ideologic. Din nefericire, anumite grupări radicale extremiste şi-au făcut simţită prezenţa în zona Balcanilor, încercând să câştige noi adepţi. Fondurile financiare de care dispun aceste organizaţii au permis să ajungă la comunităţile defavorizate, acestea constituind ţinta lor predilectă. Aceste organizaţii se adresează, în special, comunităţilor închise care sunt receptive la retorica de natură etnic-religioasă. Acest aspect constituie un mediu propice pentru organizaţiile radical-extremiste islamice pentru a disemina ideile extremiste şi ideologiile radicale.

Odată cu declanşarea războiului împotriva Daesh în Irak, Siria şi alte zone fierbinţi din regiune, aceste organizaţii au recrutat mercenari sau combatanţi îndoctrinaţi ideologic pentru a lupta în aceste zone.

În continuare în zona Orientului Mijlociu există combatanţi care provin din Macedonia şi din alte state din Balcani. Aceşti luptători constituie un potenţial risc la adresa securităţii naţionale în momentul în care se întorc. Riscurile sunt datorate, în principal, datorită faptului că aceştia acţionează ca un mediu pentru recrutarea altor adepţi, deţin cunoştinţe de luptă şi declanşare a unor atacuri teroriste şi pot acţiona ca lupi singuratici. Nu toţi aceşti luptători străini vor acţiona cu violenţă la returnarea pe teritoriul naţional, însă trebuie luat în calcul potenţialul distructiv al acestora. De asemenea trebuie luat în calcul faptul că radicalizarea populaţiei se poate realiza inclusiv prin intermediul mediului on-line.

Balcanii constituie o regiune expusă de riscul radicalizării extremist islamice având în vedere numărul semnificativ de luptători străini care se vor întoarce în ţările de origine în perioada următoare. Statisticile relevă faptul că din regiunea balcanică au plecat să lupte pentru Daesh în Siria şi Irak sute de luptători. În conformitate cu prezentarea realizată de preşedintele Macedoniei, Gjorhje Ivanov, la data de 22 iunie 2016, sunt 110 luptători din Macedonia în Siria, 25 au fost ucişi în Siria, iar 86 de luptători s-au întors în Macedonia. La data de 6 august 2015, autorităţile macedonene au lansat operaţiunea Kelija (Celula) care a permis arestarea a 9 indivizi suspectaţi de recrutarea de luptători pentru grupările extremiste din Orientul Mijlociu. La data de 9 iulie 2016, ministrul de interne macedonean a lansat operaţiunea Celula 2, fiind arestaţi patru indivizi suspectaţi că au participat la activităţi în cadrul unor organizaţii paramilitare străine.

Suspecţii, cu vârste cuprinse între 23 şi 38 ani, aveau experienţă de luptă în Siria şi puteau constitui o ameninţare la adresa Macedoniei şi a regiunii Balcanilor de Vest. Problematica luptătorilor străini şi a violenţei extreme a devenit o prioritate pentru securitatea naţională, sens în care legislativul macedonean a extins prevederile legale cu noi amendamente care să acopere fenomenul luptătorilor străini. Astfel, la data de 3 septembrie 2014, Codul Penal al Macedoniei a cuprins un amendament la art. 322 prin care stipulează faptul că aderarea la grupări militare sau paramilitare străine sau recrutarea, pregătirea sau transportul luptătorilor de orice manieră este pedepsită de lege cu închisoarea de minimum 5 ani.

Există informaţii că după operaţiunea Celula desfăşurată de forţele poliţieneşti există încă predici extremiste. Practica imamilor extremişti este de a aştepta sfârşitul predicii de către imamul mosheei, după care aceştia îşi încep propria predică. Această practică induce teama în rândul cetăţenilor croaţi că fenomenul de radicalizare va continua. Această situaţie este posibil să aibă impact nu numai la nivelul Macedoniei, ci la nivelul regiunii, existând semnale că aceşti imami extremişti colaborează cu grupări din Kosovo.

O preocupare constă în faptul că în pofida eforturilor depuse de autorităţi şi schimbările legislative produse nu sunt depuse eforturi mai susţinute pentru reabilitarea, reintegrarea şi dispunerea de măsuri preventive prin educarea acestor elemente extremiste.

Totodată, au fost identificate două riscuri cu privire la persoanele radicalizate încarcerate. În prezent, la nivelul Macedoniei nu există programe pentru resocializarea şi reintegrarea luptătorilor străini care s-au întors pe teritoriul naţional şi a celor care se vor întoarce în viitorul apropiat. Aceşti indivizi intră în contact cu ceilalţi prizonieri care sunt mai vulnerabili la ideile radicale. Principalii actori care trebuie să schimbe această situaţiei sunt angajaţii închisorilor şi ai autorităţilor care trebuie să desfăşoare activităţi prin programe de reabilitare ale extremiştilor violenţi pe perioada cât aceştia sunt încarceraţi.

Un alt factor de risc este reprezentat de faptul că aceştia vor fi eliberaţi din închisoare în perioada 2018-2023. Statul a promovat o politică pentru reducerea pedepselor, însă noua lege a amnistiei nu se aplică luptătorilor străini. În acest context, este necesar ca serviciile de informaţii şi forţele poliţieneşti să monitorizeze activitatea acestora după eliberarea din

închisoare. Serviciile sociale joacă un rol important în resocializarea acestora ca parte a programelor de prevenţie anti-recidivism.

### **Sugestii**

Instituţiile responsabile cu securitatea publică trebuie să crească nivelul de cooperare cu structurile similare din regiune pe palierul schimbului de informaţii, respectiv planuri de acţiune tematice şi strategii de combatere a terorismului şi a violenţei extreme care trebuie adaptate la contextul local privind etnicitatea, cultura, problematica religioasă preponderentă în zonă şi structura politică a societăţii. Serviciile de securitate trebuie să implementeze o politică de resursă umană orientată spre profesionalism şi pe adoptarea unei politici de relocare, utilizând cunoştinţele personalului care a participat la cursuri dedicate contraterorismului.

Totodată, este necesar să se realizeze scenarii privind evoluţia situaţiei operative care trebuie discutate şi analizate cu managerii structurilor implicate pentru a defini rolul şi atribuţiile fiecărei structuri cu competenţe. Serviciile sociale şi cele responsabile cu educaţia trebuie să-şi concentreze eforturile în dezvoltarea de programe eficiente de resocializare, prevenţie şi anti-propagandă, luând în considerare expertiza angajaţilor şi bunele practici în domeniu la nivel internaţional.

### **8.3.9 Macedonia – scenariu privind securitatea la frontiere**

Având în vedere faptul că Macedonia nu este stat membru al Uniunii Europene şi NATO, acest aspect are efecte în managementul frontierelor şi în răspunsul statului la riscurile de natură securitară. În condiţiile în care se învecinează cu două state membre UE (dintre care unul membru al Spaţiului Schengen) şi cu trei membrii NATO, managementul frontierei de stat reprezintă o provocare la adresa securităţii naţionale, având în vedere faptul că sunt încă tributari conceptelor de securitate stabilite prin pacea de la Westphalia. Eforturile continue de îmbunătăţirii cooperării regionale, la care Macedonia este un partener serios, sunt concentrate pe consolidarea cooperării la nivel operaţional, prin intensificarea schimbului de date, expertiză şi cunoaştere, precum şi preluarea bunelor practici din SUE şi UE, în context regional.

Managementul frontierei se confruntă cu formele tradiţionale ale criminalităţii organizate, care reprezintă o componentă sensibilă în regiunea Balcanilor. Republica Macedonia nu constituie o excepţie de la zona Balcanilor, criza migranţilor constituind un exemplu pentru a testa capacitatea statelor de a gestiona o problematică globală, în context naţional.

Ruta balcanică a devenit principala zonă de tranzit a migranţilor în drumul acestora către statele occidentale. Ruta trece prin state care dispun de resurse financiare şi instituţionale limitate, infrastructură nedezvoltată, sisteme de azil deficitare, precum şi cu probleme de natură politică şi sociale. Criza migranţilor a impus necesitatea redistribuirii resurselor umane şi materiale existente pentru asigurarea securităţii, asistenţei medicale şi serviciilor sociale pentru a menţine stabilitatea şi securitate internă, oferind locuri de cazare, servicii sanitare şi comunale, transport şi alte tipuri de servicii pentru refugiaţi şi migranţi. Fluxul masiv de migranţi din Balcani a readus în discuţie problematica asigurării securităţii frontierelor şi riscurile de natură demografică, răspunsul instituţional la nivel naţional şi regional, cooperarea regională în domeniul securităţii şi formele de implicare ale comunităţii internaţionale.

Republica Macedonia a fost grav afectată, în calitate de stat de tranzit care a trebuit să facă faţă fluxului migraţionist, în perioada 2014 şi până la semnarea, la data de 8 martie 2016, a Acordului UE-Turcia. Numărul total de migranţi înregistraţi în anul 2015 a fost de 694.679, fluxul zilnic situându-se la 5.000 – 10.000 migranţi. În perioada ianuarie 2016 – 8 martie 2016, 89.623 de migranţi au solicitat azil, fluxul zilnic de migranţi fiind de aproximativ 3.000 (numai pentru refugiaţii din zonele de conflict), iar poliţia macedoneană a prevenit, după închiderea oficială a Rutei Balcanice, intrarea a 35.177 migranţi care proveneau din Grecia. Anumite estimări indică faptul că destinaţia finală a persoanelor aflate în tranzit pe teritoriul Macedoniei (migranţi, refugiaţi şi solicitanţi de azil) erau state dezvoltate din vestul Europei, în special Germania şi Suedia.

Această criză a reprezentat o provocare foarte mare pentru serviciile responsabile cu securizarea frontierei, în prezent datorită încheierii Acordului UE – Turcia situaţia fiind relativ calmă. Deşi, conform situaţiilor statistice prezentate oficial de Ministerul de Interne, mai există cazuri sporadice, cifrele respective nu relevă un caracter fenomenologic. Pe de altă parte, un fenomen îngrijorător îl constituie grupurile de criminalitate organizată specializate în traficul de fiinţe umane şi migranţi care acţionează, inclusiv cu violenţă, în toată regiunea Balcanilor. În plus, atentatele teroriste produse în Europa după anul 2015 se consideră că au fost produse de persoane care au pătruns în spaţiul european prin fluxul migraţionist.

Având în vedere faptul că experienţa anterioară a relevat faptul că nu s-a ţinut cont de indicatorii de avertizare timpurie în ceea ce priveşte criza migranţilor, iar răspunsul autorităţilor nu a fost adecvat pe palierul legislativ, managerial şi de coordonare a forţelor operaţionale pentru a gestiona corespunzător această criză, este necesar ca pe viitor să se investească constant în capitalul uman şi în achiziţionarea resurselor materiale necesare.

Conform ultimelor statistici furnizate de Direcţia Generală pentru Managementul Migraţiei din Turcia, în prezent sunt peste 3,8 milioane de persoane care solicită protecţie internaţională în acest stat. Sistemul de avertizare timpurie indică faptul că taberele de refugiaţi din Turcia sunt pline, fapt ignorat în prezent de autorităţile europene cu atribuţii în domeniu.

Potenţiala vulnerabilitate pentru frontierele macedonene constă în noul flux de refugiaţi provenind din taberele din Turcia. Acest aflux masiv de migranţi poate fi generat de relaţia tensionată existentă între Turcia şi Uniunea Europeană. Autorităţile de la Ankara aşteaptă un semnal pozitiv din partea UE pentru accederea în această organizaţie, considerând totodată că UE nu acordă suficient sprijin luptei Turciei împotriva terorismului. Uniunea Europeană şi statele membre critică încălcarea drepturilor omului şi nerespectarea legii de către Turcia, preşedintele Erdogan reacţionând violent în campania electorală împotriva Germaniei şi Olandei. În plus, numărul migranţilor care au ajuns în Europa şi cei care încearcă să ajungă este în creştere, pe fondul creşterii resentimentelor la adresa migranţilor în statele europene. Totodată, la nivelul Uniunii Europene nu există o politică coerentă pe termen lung pentru rezolvarea problematicii migraţiei ilegale. Pe acest fond, este posibil ca bazinul de migranţi din Turcia să plece spre Europa cu efecte incontrolabile la adresa securităţii europene.

În prezent, la nivelul frontierei Macedoniei cu Grecia au fost identificate grupuri de migranţi care încearcă să traverseze graniţa, precum şi grupuri de migranţi care se întorc din Serbia. Schimbarea direcţiei de deplasare a grupurilor de migranţi de la nord la sud se datorează lipsei posibilităţii de a intra pe teritoriul Croaţiei şi Ungaria, iar întoarcerea în Grecia le-ar permite să beneficieze de Mecanismul de relocare al Uniunii Europene. În prezent, aceştia nu constituie un factor de risc, grupurile fiind de mici dimensiuni formate din bărbaţi sau familii cu copii. Un factor care poate contribui la vulnerabilizarea frontierelor este reprezentat de grupările de criminalitate organizată, localizate, în principal, în zona rurală de la frontiera de nord cu Serbia. De la debutul crizei migraţioniste aceste grupări au transportat migranţii, iar în prezent, odată cu închiderea frontierelor, activitatea acestora s-a diversificat. Este de aşteptat ca în perioada următoare grupurile de migranţi să tranziteze frontiera de stat, în special cu sprijinul reţelelor de facilitatori.

Acest trend va conduce la afectarea securităţii naţionale, concomitent cu creşterea gradului de corupţie a personalului implicat în controlul şi managementul frontierei de stat.

Aceste evenimente vor avea impact la nivel regional. Având în vedere faptul că este puţin probabil ca statele europene să-şi deschidă frontierele pentru migranţi/refugiaţi, traficanţii de migranţi şi facilitatorii vor continua să opereze în ţările din Balcani, cu preponderenţă în Serbia.

Este previzibil ca grupările de criminalitate organizate din Serbia să traficheze spre Europa Occidentală grupurile de migranţi, fapt ce va avea impact nu numai la nivelul Regiunii Balcanilor.

Reacţiile actorilor internaţionali nu vor întârzia să apară în cazul producerii primului scenariu, Macedonia urmând să fie afectată de valul masiv de migranţi provenind din taberele de refugiaţi din Turcia. Este posibil ca Macedonia să trimită forţe de poliţie care să sprijine ofiţerii de poliţie de frontieră.

Ca metodă preventivă, pentru a putea face faţă afluxului masiv de migranţi, autorităţile macedonene trebuie să dezvolte strategii şi planuri de acţiune detaliate. Suplimentar, serviciile de securitate trebuie să desfăşoare acţiuni în satele din zona de frontieră pentru a destructura grupările criminale implicate în traficul de migranţi.

# **8.3.10 Georgia – terorism, extremism violent şi posibile dezvoltări Cadrul general**

În prezent nu poate fi avansată o cifră exactă a numărului luptătorilor georgieni care sprijină Daesh în zona Orientului Mijlociu. Departamentul de Stat al SUA a menţionat faptul că 50-100 de cetăţeni georgieni din provinciile Pankisi Gorge şi Adjara luptă sub steagul Daesh. Cercetătorii georgieni sunt de acord cu această estimare, pe când autorităţile apreciază că cifra este supraestimată. 27 de cetăţeni din Georgia au murit în conflictele din Siria şi Irak, inclusiv Tarkhan Batirashvili (Omar al-Shishani), un comandant ISIS, care a fost inclus de SUA printre cei mai periculoşi terorişti. Dintre cei 27 de cetăţeni georgieni care au murit în conflictul din Siria şi Irak, 22 proveneau din provincia Pankisi. Zeci de luptători din această provincie luptă încă sub steagul ISIS.

Până în anul 2014, războiul împotriva terorismului era privind în Georgia ca fiind războiul SUA/statelor vestice, iar Georgia juca rolul de aliat.

Având în vedere faptul că ISIS pierde teren se aşteaptă revenirea luptătorilor străini georgieni. Resocializarea şi integrarea luptătorilor străini georgieni constituie procese complicate, în special la nivelul comunităţilor compacte, cum este societatea musulmană din Georgia. Spre deosebire de statele din Europa unde sute sau chiar mii de cetăţeni au plecat să lupte în Siria, cazul Georgiei este specific având în vedere numărul redus de luptători străini şi coeziunea comunităţii musulmane. În cazul regiunii Pankisi Gorge, zonă cu densitate mare de populaţie musulmană, aceştia formează o singură comunitate. În această regiune, tinerii cu câteva excepţii au plecat să lupte în Siria pe baza convingerilor ideologice. Astfel, odată cu întoarcerea luptătorilor străini din Siria şi Irak, aceştia vor deveni modele locale pentru tinerii din comunitatea musulmană.

### **Dezvoltări posibile**

### **1. Creşterea tensiunilor cauzată de întoarcerea luptătorilor străini**

Operaţiile conduse de serviciile contra-teroriste, la 22 noiembrie 2017, a lăsat Georgia să faţă faţă unei noi realităţi. A constituit prima confruntare între forţele speciale din Georgia şi luptătorii terorişti pe străzile din Tibilisi. Chiar dacă operaţiunea a fost considerată un succes sunt câteva lecţii care trebuie învăţate:

- populaţia Georgiei are capacitate redusă de rezilienţă pentru a reacţiona la operaţiunile contra-teroriste, reacţia imediată fiind de panică şi incertitudine. Acest aspect a creat premisele pentru manipularea populaţiei de persoane rău intenţionate. La începutul operaţiunii s-a răspândit rapid în rândul populaţiei rumoarea, pe fondul unor elemente de mesaj radicale. Aceste procese care nu au fost coordonate corespunzător şi panica a condus la lipsa de încredere a populaţiei în instituţiile de securitate.

- grupările ultranaţionaliste şi populiste au iniţiat ideea scăderii securităţii naţionale pe fondul afluxului de cetăţeni străini;

- Federaţia Rusă foloseşte situaţia din Georgia în atingerea propriilor obiective în regiune. Kremlinul a realizat faptul că este relativ uşor să creeze panică la nivelul populaţiei georgiene prin iniţierea unor situaţii de criză.

**2. Vulnerabilităţile generate de populaţia musulmană din provinciile Pankisi Gorge, Adjara şi Kvemo Kartli** crează o ameninţare din partea Federaţiei Ruse.

Rusia a declarat că lupta împotriva terorismului porneşte de la crearea, radicalizarea şi recrutarea acestora din Pankisi, vulnerabilizând Georgia printr-o nouă intervenţie armată. Acest aspect poate constiui o exagerare, însă Federaţia Rusă poate utiliza acest punct slab pentru a interveni militar în Pankisi atunci când consideră necesar. Rusia dispune de următoarele argumente pentru a demara o intervenţie armată: a) regiunea Pankisi Gorge poate constitui o potenţială sursă de recrutare de adepţi pentru Statul Islamic; b) regiunea Pankisi Gorge reprezintă zona predilectă a grupărilor teroriste care acţionează în Caucazul de Nord. În acest sens poate fi invocat discursul liderului Republicii separatiste Cecenia care a afirmat că se bazează pe locuitorii din Pankisi şi a wahhabiţilor în general în lupta împotriva Moscovei, fapt ce poate fi speculat de Federaţia Rusă pentru declanşarea unei intervenţii militare în zonă.

### **3. Dimensiunea regională**

În aceiaşi ordine de idei, fenomenul radicalizării şi a recrutărilor de noi adepţi poate afecta securitatea naţională a Azerbaijanului. Sute de cetăţeni azeri au fost recrutaţi pentru a lupta pentru ISIS şi Frontul al-Nusra. Deci, problema devine regională şi necesită o abordare coordonată a celor două ţări pentru a combate eficient aceste riscuri.

### **Riscuri**

1. În situaţia producerii unui atac terorist în Tibilisi şi a unei campanii de propagandă antioccidentală bine coordonată poate fi deviat interesul populaţiei pentru NATO şi Uniunea Europeană.

2. Dacă Georgia nu dispune măsuri proactive împotriva luptătorilor străini şi a recrutorilor locali va creşte riscul producerii unui atentat terorist. Totodată, se poate ajunge la confruntări etnice.

3. Dacă Georgia şi Azerbaijan nu consolidează cooperare, inclusiv pe palierul schimbului de informaţii, dimensiunea riscului se va menţine la nivel regional.

### **Rolul NATO şi UE**

Prevenţia producerii de atentate se poate realiza exclusiv prin lupta împotriva terorismului şi radicalizării, ca fenomene globale cu impact la adresa securităţii cetăţenilor. De aceea este foarte important să crească capacitatea operaţională a actorilor implicaţi în contra-terorism şi combaterea extremismului violent. Aceste aspecte includ oferirea de asistenţă tehnică, training specializat, schimb de experienţă, sprijin oferit prin elaborarea de planuri şi strategii în aceste domenii sensibile.

Dacă se produce un atac terorist la Tibilisi, NATO şi UE trebuie să reacţioneze prompt pentru oferirea de suport investigativ, sprijinul public şi furnizarea de asistenţă internaţională de urgenţă. Acest aspect va preveni efectele propagandei care va fi alimentată de grupările populiste, cu sprijinul nemijlocit al serviciilor străine inamice.

NATO şi statele membre ale Alianţei trebuie să intensifice stagiile de pregătire pe palierul contra-terorist în Georgia, cu scopul de a creşte capacitatea de răspuns a autorităţilor georgiene cu competenţe în domeniu, inclusiv serviciile speciale.

UE ar trebui să se implice în dezvoltarea de proiecte educaţionale pentru diminuarea ideologiei violente, deoarece este mult mai dificil de recrutat tineri bine informaţi şi pregătiţi, accentul urmând a fi pus în regiunile Pankisi Gorge şi Adjara, care sunt cel mai vulnerabile din punct de vedere al radicalizării islamice.

# **8.3.11 Grecia – Scenariul tip "lebădă neagră" aplicat pe securitatea frontierelor Vulnerabilităţi**

Scenariul se concentrează la frontiera de vest a Greciei, pe baza experienţei crizei recente a refugiaţilor care a fost maximă în vara anului 2015. De fapt, având în vedere faptul că fluxul migraţionist nu a fost stopat complet în Europa, protecţia coastei de est a Greciei care este foarte fragmentată constituie o prioritate şi necesită aplicarea unei strategii pe termen lung, precum şi resurse maritime şi aeriene importante.

Existenţa unui număr mare de insule greceşti în proximitatea coastei vestice a Turciei constituie o provocare suplimentară pentru asigurarea protecţiei frontierei. Acest scenariu se bazează pe două vulnerabilităţi specifice, respectiv resursele limitate de patrulare ale Greciei la frontiera maritimă şi proximitatea geografică a insulelor greceşti de Turcia.

### **Actori/factori**

Pentru scopul acestui scenariu, actorul critic care poate schimba situaţia de securitate în regiune este Turcia, mai precis preşedintele turc Erdogan. La 18 martie 2016, UE şi Turcia au convenit un acord care a avut ca scop stoparea fluxului de refugiaţi din Orientul Mijlociu, prin Turcia, destinaţia finală a acestora fiind state dezvoltate economic din Uniunea Europeană. În ultimii doi ani, Turcia a folosit acest acord pentru a pune presiune la adresa UE şi a statelor membre. În noiembrie 2016, preşedintele Erdogan a ameninţat că deschide frontiera cu UE (în special frontiera cu Grecia), reacţionând la moţiunea Parlamentului European care solicita Turciei stoparea ofensivei în provincia Afrin din nordul Siriei. Acesta a ameninţat că va permite trecerea a sute de mii de refugiaţi în UE, prin Grecia.

### **Derularea evenimentelor**

Scenariul se poate desfăşura astfel:

Turcia deschide frontiera vestică cu Grecia, permiţând refugiaţilor care se află în prezent în Turcia să se deplaseze pe teritoriul elen. Decizia Turciei poate fi luată la reacţia nefavorabilă a UE pe relaţia cu Turcia sau ca mijloc de presiune la adresa Uniunii Europene. Având în vedere proximitatea geografică şi condiţiile climatice pot constitui factori critici pentru intensitata fluxului de refugiaţi. Aceste aspecte, relevă probabilitatea crescută ca acest scenariu să se producă pe timpul verii. Imediat după decizia Turciei, un număr mare de refugiaţi vor ajunge pe insulele greceşti din proximitatea coastelor turceşti. Dificultăţile de securizare a zonei costiere va conduce la sosirea a sute de migranţi zilnic.

În ultimii patru ani, insulele greceşti s-au confruntat cu situaţii limită, fiind puse în postura de a gestiona o situaţie aproape de necontrolat. În acest context, refugiaţii care sosesc pe insulele Lesvos, Chios şi Samos vor suferi de condiţii precare de viaţă. Taberele de refugiaţi vor fi nevoite să suporte un număr triplu de refugiaţi faţă de capacitatea proiectată a acestora, fapt ce va amplifica tensiunile şi posibilitatea producerii de incidente violente. Inevitabil, aceste evenimente violente se vor repercuta şi la nivelul comunităţilor locale, care au fost cele mai afectate de criza migranţilor.

În câteva săptămâni în care se va continua afluxul masiv de migranţi situaţia va deveni critică. În această situaţie, comunităţile vor resimţii şocul afluxului masiv de migranţi, iar populaţia va reacţiona. Având în vedere resursele umane limitate de pe insule, autorităţile vor dispune măsuri pentru aducerea de personal suplimentar de pe continent, fapt ce va conduce la diminuarea ordinii şi siguranţei publice a cetăţenilor greci.

### **Efecte la nivel naţional**

În anul 2015, Grecia şi celelalte state membre ale Uniunii Europene nu au fost pregătite să gestioneze un aflux masiv de imigranţi. Din păcate, în ultimii trei ani la nivelul Greciei nu au fost identificate dezvoltări pozitive, iar efectele acestui scenariu, în situaţia producerii, va avea efecte dezastruoase. La nivel local, în insulele greceşti, problemele privind securitatea necesită două priorităţi acţionale.

Prima prioritate este constituită din consolidarea securităţii taberelor de refugiaţi, care este importantă având în vedere trei factori, respectiv: numărul mare de rezidenţi, naţionalităţile diverse ale acestora şi frustrarea datorată condiţiilor de trai. Creşterea numărului de refugiaţi din tabere va conduce inevitabil la scăderea securităţii.

A doua prioritate este de a oferii securitatea la nivel local, având în vedere experienţa producerii unor altercaţii violente între refugiaţi şi populaţie. Creşterea numărului de refugiaţi va sporii tensiunile între refugiaţi şi populaţia locală.

Pentru gestionarea acestor priorităţi sunt necesare forţe suplimentare de poliţie, în principal aduse de pe continent. Autorităţile greceşti vor fi puse în situaţia de a muta refugiaţii pe continent pentru a diminua tensiunile de pe insule, riscând producerea de tensiuni în alte zone sau să menţină refugiaţii pe insule, riscând escaladarea violenţelor în taberele de refugiaţi.

Totodată, acest scenariu presupune intensificarea verificărilor de securitate în procesul de identificare şi înregistrare a migranţilor, având în vedere faptul că printre refugiaţi se pot ascunde extremişti radicali care vor să ajungă în state din Uniunea Europeană. Producerea acestui scenariu poate conduce la polarizarea societăţii greceşti, care va fi nemulţumită de reacţia autorităţilor responsabile.

### **Impactul materializării acestui scenariu la nivel regional şi internaţional**

Acest scenariu va avea impact, în primul rând, asupra relaţiilor Grecia – Turcia. Având în vedere relaţiile tensionate dintre cele două state, deschiderea frontierelor comune de către Turcia va fi privită ca o manevră politică incorectă. Grecia va trebui să folosească toate canalele disponibile pentru a dezavua public deciziile incorecte ale Ankarei. Acest scenariu presupune inclusiv incidente izolate în care să fie implicate vase de coastă ale Greciei şi Turciei.

Materializarea acestui scenariu va conduce, inevitabil, la degradarea relaţiilor diplomatice dintre UE şi Turcia, fapt ce va afecta iremediabil procesul de aderare a Turciei la Uniunea Europeană. Totodată, gestionarea acestei situaţii va presupune un test la adresa UE, având în vedere faptul că Grecia va solicita sprijinul statelor membre UE pentru rezolvarea situaţiei.

### **Reacţii potenţiale ale NATO, UE şi ale altor organizaţii internaţionale**

Conform acestui scenariu, reacţia actorilor internaţionali se aşteaptă a fi aceiaşi ca pe parcursul crizei migraţioniste din 2015. Cel mai probabil, NATO va intensifica misiunile în Marea Egee continuând să se limiteze la recunoaşteri şi schimbul de informaţii. EU va dispune FRONTEX să continue să asiste Grecia în monitorizarea şi protejarea frontierelor, concentrându-se pe combaterea traficului de fiinţe umane şi monitorizarea fluxului migraţionist. UNHCR şi OIM vor face apel la statele membre UE la solidaritate şi sprijin acordat Greciei pentru gestionarea fluxului migraţionist în insulele greceşti, conform principiilor universale umanitare.

### **8.3.12 Grecia – scenariu privind terorismul**

### **Repere temporale**

Scenariul descris se poate materializa în Grecia în perioada 2018-2020, cel mai probabil în intervalul martie-aprilie sau pe perioada verii.

### **Zone cheie**

Analiza acestui scenariu are ca scop conştientizarea dezvoltărilor în domeniul securităţii pe palierul contra-terorismului, în special în ceea ce priveşte luptătorii terorişti străini şi conexiunea acestora cu securitatea frontierelor.

### **Vulnerabilităţi**

Datorită anumitor incidente care s-au produs în perioada 2014-2015, la nivelul Uniunii Europene s-a discutat despre riscurile activităţilor teroriste în contextul migraţiei ilegale şi a mijloacelor utilizate de migranţi pentru a ajunge pe teritoriul UE. Fluxul masiv de migranţi şi escaladarea crizei refugiaţilor din 2015 a ridicat problematica identităţii persoanelor care intră în spaţiul comunitar. În acest context este relevant cazul lui Ahmed Almuhamed, al cărui paşaport sirian a fost identificat pe corpul atentatorului sinucigaş de la sala Bataclan din Paris, acest caz realizându-se legătura cu fenomenul luptătorilor străini care se întorc în ţările de origine sau în state membre UE, cu scopul de a comite atentate teroriste de amploare.

O provocare a forţelor de securitate din Grecia şi Europa o constituie numărul de luptători terorişti străini care au intrat pe teritoriul comunitar în contextul fluxului de migranţi provocat de criza migranţilor din 2015, aspect generat de lipsa de resurse umane cu care s-a confruntat Grecia în acea perioadă. Un al doilea aspect de interes este reprezentat de luptătorii străini care se infiltrează printre migranţi cu scopul de a ajunge în spaţiul comunitar, beneficiind de standardele scăzute de securitate ale paşapoartelor siriene.

### **Actori/factori favorizanţi**

Pentru scopul acestui scenariu, actorii cheie sunt luptătorii terorişti străini din statele europene şi statele din Balcanii de Vest şi militanţii ISIS care încearcă să se infiltreze în rândul migranţilor. Conform datelor furnizate de FRONTEX, doi dintre atacatorii cu bombă de la Paris din noiembrie 2015 au sosit pe teritoriul UE pe o ambarcaţiune din Turcia care a ajuns pe insula grecească Leros. Acesşia au fost înregistraţi de autorităţile elene, pe baza unor documente de identitate siriene falsificate. Un alt important factor este reprezentat de escaladarea conflictului militar din Siria, în special situaţia de securitate din Afrin şi Ghouta care poate produce un nou aflux de migranţi. Alt factor care poate influenţa situaţia de securitate este reprezentat de relaţia tensionată dintre Turcia şi Grecia/UE.

### **Evenimente**

Scenariul se prezintă astfel:

ISIS decide să se infiltreze în societatea occidentală pentru a produce atentate teroriste, de a mobiliza celulele teroriste existente, precum şi de a radicaliza populaţia de origine musulmană din oraşele europene. Conform estimărilor, 1.000 de luptători sirieni, printre care un mare număr provin din state europene sau din Balcanii de Vest şi vor încerca intrarea pe teritoriul european evitând controalele la frontieră. Conform planului, aceştia vor utiliza rutele est-mediteraneană şi a Balcanilor de Vest şi se vor infiltra pentru migranţi pentru a pătrunde în Europa Occidentală, via Turcia-Grecia.

În ultimele săptămâni un aflux major de migranţi se constată în zona insulelor din Marea Egee, migranţi încercând să ajungă în Germania şi state din Uniunea Europeană, având în vedere situaţia critică din insulele greceşti.

Mai mult, tensiunile dintre Turcia, UE şi Grecia în ceea ce priveşte controlul la frontiere vor creşte pe fondul deciziei Turciei de a permite migranţilor să ajungă în insulele greceşti. Pe fondul deciziei Turciei de deschidere a frontierelor cu Grecia, mii de migranţi ajung în insulele greceşti.

Conform FRONTEX, nu este posibilă detecţia migranţilor pe timpul traversării maritime, acest lucru fiind posibil doar pe insule de către autorităţile elene. Totodată, FRONTEX estimează că o parte din luptătorii străini se vor înregistra sub identităţi false beneficiind de documente de călătorie falsificate, numărul acestora fiind estimat la 1.000. Aceştia vor fi înregistraţi sub identitate falsă pe teritoriul insulelor Lesvos şi Chios şi îşi vor continua drumul ca refugiaţi în Europa, în special în Germania prin intermediul Rutei Balcanilor de Vest.

### **Efectul la nivel naţional**

Această situaţie va produce diferite efecte la nivelul Greciei. În primul rând va induce incertitudine privind identitatea persoanelor, fapt ce va conduce la măsuri sporite pe linie contra-teroristă prin deplasarea echipelor specializate ale Direcţiei Contra-Terorism din Poliţia Elenă, precum şi implicarea Serviciului Naţional de Informaţii în scopul asigurării asistenţei de specialitate Poliţiei de Frontieră şi Gărzii de Coastă pentru identificarea eventualilor terorişti infiltraţi în rândul migranţilor. Aceste măsuri vor avea efect în creşterea controlului care va pune presiune asupra personalului care operează pe insule. Creşterea timpului pentru identificarea persoanelor va crea tensiuni între migranţi/refugiaţi şi Poliţia elenă care este responsabilă cu verificarea documentelor de călătorie ale migranţilor.

Un alt important aspect generat de extinderea perioadei de şedere a teroriştilor pe teritoriul Greciei îl constituie posibilila radicalizare a reprezentanţilor comunităţii musulmane, în special în hot spot-uri şi centrele de recepţie, dar şi posibila cooperare între terorişti şi reţelele de criminalitate organizată, în special cele specializate în traficul cu migranţi. Deşi nu este foarte probabilă, există ipoteza producerii unui atentat terorist pe teritoriul Greciei, în situaţia în care teroriştii nu pot să-şi continue deplasarea spre statele occidentale.

Un alt efect îl poate constitui creşterea tensiunilor diplomatice între Grecia şi celelalte state membre UE, în situaţia comiterii unui atentat terorist de către o persoană care a tranzitat anterior spaţiul elen.

### **Impactul la nivel regional şi internaţional**

Materializarea prezentului scenariu are în primul rând efecte în relaţiile Greciei cu statele vecine, având în vedere tensiunile care s-au materializat în anul 2015 pe relaţia cu Macedonia şi Austria. În plus, se va crea presiune din partea UE la adresa Greciei cu privire la solicitarea întăririi controlului la frontiere şi posibilitatea izolării ţării prin măsurile statelor UE de a-şi închide frontierele. Situaţia este cu atât mai complicată cu cât mulţi dintre luptătorii străini provin din state din Balcanii de Vest, aceştia putându utiliza fluxul masiv de migranţi din Grecia pentru a se întoarce nedetectaţi în ţările de origine.

În final, riscul cel mai mare este de producere a unui atac terorist care poate avea un impact major în regiune şi în zona Europei.

### **Posibile reacţii ale NATO, UE şi a altor actori internaţionali**

Conform acestui scenariu, reacţiile actorilor internaţionali se aşteaptă a fi cele produse cu ocazia crizei migraţioniste din 2015, precum şi în urma producerii atentatelor teroriste din perioada 2016-2018. UE poate deplasa echipe ale EUROPOL şi FRONTEX pe insulele greceşti pentru a acorda asistenţă autorităţilor locale pentru identificarea teroriştilor, pe baza profilului luptătorilor terorişti străini. NATO va oferi suport în managementul frontierelor maritime dar şi cu deplasarea de experţi pe domeniul contra-terorist.

### **Activităţi preventive**

- mai multă importanţă trebuie acordată controlului din linia a doua, un element deosebit de important fiind procesul de identificare, în special în situaţia unui aflux masiv de migranţi, având în vedere faptul că prima linie de control va fi pusă sub presiune de numărul mare de migranţi;

- utilizarea datelor şi informaţiilor disponibile pentru realizarea analizelor de risc prin dezvoltarea profilelor comune de risc şi identificarea indicatorilor specifici, sub coordonarea FRONTEX şi EUROPOL, pentru identificarea teroriştilor şi a persoanelor radicalizate;

- îmbunătăţirea capacităţii de colectare şi analiză a informaţiilor la nivel naţional şi la nivelul agenţiilor europene specializate. Consolidarea cooperării dintre serviciile de informaţii ale statelor membre ale UE şi agenţiilor europene, în cazul unor situaţii de criză;

- deplasarea de Echipe Comune de Investigare, sub controlul operaţional al EUROPOL;

- dezvoltarea unor programe de pregătire specializate pentru specialiştii din prima linie de control, în special pentru poliţiştii de frontieră.

# **8.3.13 Republica Moldova – Retragerea Ucrainei şi Republicii Moldova din controlul comun al segmentului Transnistrean al frontierei de stat**

După 26 de ani, conflictul transnistrean nu este finalizat inducând riscuri privind securitatea frontierei de stat a Moldovei, inclusiv din punct de vedere al fenomenului migraţionist. Situaţia este cauzată de lipsa controlului efectiv al frontierei centrale (Transnistria) al graniţei comune Republica Moldova – Ucraina, care are o lungime totală de 422 km. Acest segment de frontieră este unilateral controlat de serviciile responsabile din Ucraina, autorităţile Republicii Moldova nefiind prezente, în pofida Acordului controlului comun din martie 1997, semnat între Republica Moldova şi Ucraina. După 2014, având în vedere schimbările la nivel politic din Ucraina, autorităţile Republicii Moldova au început gradual să preia sectorul controlat de Ucraina prin deschiderea unui punct comun de control Kuciurgan-Pervomaisc. În luna noiembrie 2017, autorităţile moldovene au finalizat procedurile interne pentru a permite intrarea în vigoare a unui nou acord dintre Republica Moldova şi Ucraina privind controlul comun, iar autorităţile ucrainene au finalizat procedurile interne în cursul lunii martie 2018. Scenariul a fost conceput în contextul în care în urma proceselor electorale din Republica Moldova de la sfârşitul anului 2018 şi din Ucraina din anul 2019 vor veni la putere forţe pro-ruse.

### **Reperele temporale**

Materializarea scenariului poate fi în perioada decembrie 2018 – decembrie 2019, fiind legate de procesele electorale din Republica Moldova de la sfârşitul anului 2018, respectiv din Ucraina în anul 2019.

### **Elementele cheie ale scenariului**

Elementul principal este constituit de frontiera de stat cu Ucraina, în special segmentul transnistrean dintre Republica Moldova şi Ucraina şi cele cinci puncte de frontieră deschise la graniţa cu Ucraina. Totodată, trebuie luată în considerare şi zona Dniester care este controlată de forţele separatiste trasnistrene.

### **Vulnerabilităţile specifice domeniului**

Retragerea celor două părţi din asigurarea controlului comun va conduce la funcţionarea deficitară a frontierei de stat, cu impact major la adresa securităţii naţionale a Republicii Moldova. În acest context, mecanismele comune de control şi patrule nu vor mai fi active. În cazul în care forţele proruse vor prelua conducerea Republicii Moldova după alegerile legislative de la sfârşitul anului 2018, autorităţile naţionale vor pierde controlul acestui segment de frontieră (sectorul transnistrean), iar Ucraina va închide anumite puncte de frontieră.

În situaţia în care forţele pro-ruse vor prelua controlul politic în Ucraina după alegerile din 2019, autorităţile ucrainene vor pierde controlul asupra segmentului transnistrean, fapt ce va permite tranzitul de echipamente militare şi de personal al Federaţiei Ruse pe teritoriul Republicii Moldova.

### **Actorii cheie**

Propaganda rusă induce ideea că regiunea Transnistria se află sub blocadă, inclusiv trupele de ocupaţie ale Federaţiei Ruse din Republica Moldova.

Principalii actori sunt: forţele politice pro-ruse din Republica Moldova, forţele politice pro-ruse din Ucraina, guvernele Republicii Moldova şi Ucrainei şi Comisia Europeană.

În schimb, forţele politice ale Ucrainei vor intenţiona să securizeze frontiera de stat prin diminuarea riscului militar din regiunea Transnistria a Republicii Moldova. Autorităţile de frontieră vor solicita retragerea din exerciţiile de control comun, în baza deciziei autorităţilor de la Kiev.

### **Evenimente relevante**

Există două posibile situaţii: rezultatul alegerilor electorale din anul 2018 din Republica şi rezultatul alegerilor electorale din Ucraina din anul 2019 (în care forţele pro-ruse câştigă alegerile). În situaţia câştigărilor alegerilor electorale de către forţele pro-ruse în Republica Moldova, politica autorităţilor va fi de integrare a ţării în Uniunea Euroasiatică, aflată în siajul Federaţiei Ruse.

În situaţia în care forţele pro-ruse preiau puterea în Republica Moldova, iar în Ucraina preiau puterea forţele pro-UE, mecanismul de rotire al personalului militar al forţelor de ocupaţie din Republica Moldova se va realiza prin Aeroportul din Chişinău. Autorităţile de frontieră vor solicita retragerea din exerciţiile de control comun în baza deciziei ce va fi adoptată de Guvernul Republicii Moldova, fie ca răspuns la aceste acţiuni prin care Executivul de la Kiev va intenţiona să-şi securizeze frontiera de stat pentru reducerea riscurilor de natură militară în regiunea Transnistreană a Republicii Moldova. În acest context, autorităţile de frontieră vor solicita retragerea din exerciţiile comune de control, la dispoziţia autorităţilor de la Kiev.

În a doua situaţie, în care forţele pro-ruse preiau puterea politică în Ucraina, iar în Republica Moldova sunt la putere forţele pro-occidentale, mecanismul de rotaţie a personalului militar al forţelor ruse de ocupaţie în Republica Moldova se va realiza exclusiv pe teritoriul Ucrainei, inclusiv în ceea ce priveşte transferul de echipamente militare care se va realiza pe calea ferată. Autorităţile de frontieră vor solicita retragerea din controlului comun, ca urmare a ultimatului Guvernului de la Kiev, iar Guvernul de la Chişinău va dori să impună mecanismul de monitorizare a graniţei administrative dintre malul stâng şi malul drept al zonei Dniester.

### **Efectele la nivel naţional**

În ambele situaţii efectele vor fi negative. În final, Republica Moldova va pierde controlul procesului de monitorizare a frontierei comune cu Ucraina, în special segmentul transnistrean care este cel mai sensibil din punct de vedere al criminalităţii (traficul de fiinţe umane, migraţie ilegală, droguri, armament etc.). În acelaşi sens, vor fi create premise favorabile pentru întărirea prezenţei militare a Federaţiei Ruse în Republica Moldova prin negocierea acordului dintre Republica Moldova şi Rusia. Republica Moldova care este invadată militar *de facto* va fi invadată militar *de iure*.

### **Impactul la nivel regional şi internaţional**

Nu trebuie neglijate riscurile şi ameninţările la adresa României şi al statelor membre NATO şi UE. Un alt impact va fi schimbarea imaginii la nivel internaţional al Republicii Moldova şi Ucrainei. Impactul major va fi cauzat de militarizarea excesivă a regiunii separatiste a Republicii Moldova, cu sprijinul Federaţiei Ruse şi reafirmarea poziţiei de punct înaintat militar al Rusiei în sud-estul Europei. Înarmarea regiunii transnistrene şi prezenţa forţelor armate în sudul Ucrainei poate favoriza accesul Federaţiei Ruse la gurile Dunării. Rusia va acţiona şi la nivel hibrid, prin declanşarea unei ample campanii de propagandă.

### **Reacţii din partea NATO, UE şi a altor actori internaţionali**

În cazul producerii unuia din cazuri, UE, NATO, SUA şi Federaţia Rusă nu vor rămâne fără reacţie în plan diplomatic, politic şi militar.

Federaţia Rusă va încerca să speculeze la maximum ambele situaţii pentru a-şi consolida prezenţa militară şi atragerea Republicii Moldova în Comunitatea Statelor Independente (organizaţie militară de securitate) şi în structurile economice ale Uniunii Euroasiatice.

În contrapartidă, Uniunea Europeană ar putea suspenda misiunea EUBAM şi proiectele comune iniţiate pentru întărirea controlului comun la frontieră. Totodată, UE ar putea reconsidera acordurile de asistenţă pentru Republica Moldova, în special pe palierul securităţii naţionale. Similar UE, SUA şi NATO pot suspenda cooperarea cu Republica Moldova, inclusiv prin retragerea Biroului de legătură al NATO din Moldova.

Pe termen lung pot fi anticipate sancţiuni din partea unor actori internaţionali, respectiv Ucraina, România şi Uniunea Europeană.

# **8.3.14 Republica Moldova – Atacul asupra depozitului de muniţie de la Cobasna Repere temporale**

Evenimentul se poate produce pe parcursul anului 2019.

Factorii favorizanţi:

1. Procesul electoral din Ucraina din anul 2019;

2. Planurile Federaţiei Ruse de reconstruire a Novorosia cu ocuparea Odesei şi regiunii Tiraspol şi invaziei politico-militare a Republicii Moldova.

### **Zone cheie**

Principala zonă de interes este constituită de triunghiul fragil reprezentat de regiunea Transnistriei a Republicii Moldova – regiunea Odesei – unitatea administrativ-teritorială a Republicii Moldova – Găgăuzia. În cazul producerii unui atentat terorism depozitul va exploda şi va afecta zona de nord a Transnistriei, precum şi raioanele Şoldăneşti, Rezina, Orhei şi mare parte din raionul Vinitsa din Ucraina.

Prin provocarea unui atentat terorist, forţele separatiste din Transnistria pot genera o criză majoră, iar Federaţia Rusă dispune de pretextul necesar pentru a declanşa o acţiune militară de amploare în sudul Ucrainei şi pe teritoriul Republicii Moldova. Motivul îl va constitui protejarea cetăţenilor de origine rusă din Transnistria, care au fost atacaţi de forţele fasciste de la Chişinău şi Kiev.

### **Vulnerabilităţile specifice**

Atacul care va fi organizat de serviciile speciale ale Federaţiei Ruse şi desfăşurat de forţele paramilitare poate fi atribuit autorităţilor Republicii Moldova sau ale Ucrainei. Totodată, se poate genera o criză ecologică şi umanitară. De asemenea, neexistând un control multinaţional asupra depozitului de armament nu se cunoaşte dacă acesta nu conţine alte tipuri de armament, respectiv chimic sau radiologic. În această situaţie se vor induce riscuri inclusiv la nivel regional.

Vulnerabilităţile constau în:

1. lipsa unei reacţii rapide în stingerea incediului;

2. eşecul în pregătirea forţelor şi mijloacelor pentru gestionarea corespunzătoare a situaţiei de criză;

3. lipsa unor exerciţii comune Republica Moldova-Ucraina pentru managerierea unui astfel de riscuri şi ameninţări.

### **Actorii/factorii care pot schimba situaţia de securitate**

Printre principalii actori pot fi serviciile speciale ale Federaţiei Ruse, în special cele care acţionează în regiunea Transnistriei şi în Găgăuzia. Acestea vor viza misiunea de menţinere a păcii în Zona de Securitate, concomitent cu desfăşurarea unei acţiuni militare împotriva Ucrainei, cu scopul declarat de protejare a cetăţenilor de origine rusă din Republica Moldova. Rusia va implica forţele militare ale Districtului Vest, inclusiv Grupul Operaţional din Republica Moldova şi din Sud (Peninsula Crimeea). Ca răspuns, Republica Moldova va acţiona prin intermediul canalelor diplomatice, concomitent cu acţiuni de răspuns militar pentru protejarea teritoriului naţional.

Efectele la nivel naţional

Impactul umanitar şi de mediu

1. Efectul negativ major îl constituie pierderea de vieţi umane (Şoldăneşti – 41.500 locuitori, Rezina – 50.500 locuitori, Orhei – 124.800 locuitori);

2. Pierderile materiale însemnate;

3. Distrugerea clădirilor administrative şi rezidenţiale, companiilor şi rutelor de comunicaţie;

4. Explozia unor conducte de gaz, fapt ce va conduce la catastrofă ecologică;

5. Migraţie internă.

Implicaţiile rezolvării crizei umanitare şi ecologice va diminua capacitatea Republicii Moldova de a se ocupa cu gestionarea altor situaţii critice şi va permite astfel lărgirea zonei de diversiune care va fi creată de Federaţia Rusă.

În acest context, sunt create condiţiile propice pentru o lovitură de stat. În situaţia în care punctele de trecere a frontierei din regiunea gestionată de misiunea de menţinere a păcii Nistru vor fi închise, se va profita de forţele divizionare care vor acţiona la fel ca în Ucraina, în regiunele Bălţi, Comrat şi Briceni. În acest context sunt create premisele unui haos controlat care să conducă la disoluţia autorităţii statului şi, implicit, la un război civil.

### **Impactul la nivel regional şi internaţional**

În primul rând sunt reliefate riscurile militare la adresa Ucrainei în special în ceea ce priveşte sudul ţării, la frontiera cu Republica Moldova, în triunghiul de forţe fragil descris anterior. Totodată, situaţia de securitate în Regiunea Mării Negre se va deteriora pe fondul intervenţiei statelor din regiune în favoarea Ucrainei. Regiunea sudică a Republica Moldova – Găgăuzia, cu populaţie preponderent rusofonă, va constitui pentru forţele militare ale Federaţiei Ruse un punct important pentru cucerirea de teritorii care să le permită controlul gurilor Dunării. O reescaladare a conflictului în Ucraina va conduce la destabilizarea situaţiei de securitate regionale. Având în vedere deteriorarea situaţiei de securitate poate fi afectată şi România, în calitate de stat membru NATO.

Presiunea migraţionistă deşi la nivel intern poate crea efect în plan regional. Migraţia poate fi cauzată de presiunea politică, diversiune, panică etc. Fenomenul migraţionist poate fi potenţat de extinderea focului de la depozitul Cobasna, precum şi de intervenţia ineficientă a forţelor Republicii Moldova pentru gestionarea acestei crize, având în vedere faptul că nu deţine controlul teritoriului din partea stângă a Dniesterului. Nu se cunoaşte dacă conducerea de la Tiraspol poate gestiona corespunzător explozia depozitului de armament de la Cobasna. Spre exemplu, în districtul Vinnitsa din Ucraina există un depozit de armament similar cu cel de la Cobasna, la Calinovca. La 26.09.2017, s-a produs un incident la acest depozit de muniţie, fiind afectată o suprafaţă de 10% din total, raza care a fost afectată fiind de aproximativ 20 km.

De asemenea, reabilitarea căilor rutiere, a reţelelor de electicitate şi gaz necesită tehnicieni cu experienţă de care nu dispune în prezent regiunea transnistreană. În aceste condiţii, autorităţile de la Tiraspol vor solicita sprijinul de specialitate Federaţiei Ruse, care va consolida prezenţa ilegală a forţelor militare ruse pe teritoriul Republicii Moldova. Condiţiile de haos controlat va permite proliferarea activităţilor ilegale desfăşurate de grupările de criminalitate organizată.

De asemenea, există pericolul unui dezastru ecologic, având în vedere că depozitul de armament de la Cobasna reprezintă un potenţial pericol pentru populaţia din proximitatea obiectivului, precum şi apropierea de fluviul Nistru care poate polua inclusiv Marea Neagră. Totodată, fluviul Nistru oferă apa potabilă pentru oraşele din vecinătatea acestuia.

### **Reacţii posibile din partea NATO, UE şi a altor actori internaţionali**

Prima reacţie va fi a Federaţiei Ruse care va interveni pentru protecţia populaţiei rusofone din Regiunea Transnistriei.

O reacţie contrară va fi din partea UE, SUA şi NATO. În primul rând, UE poate suspenda misiunea EUBAM în Republica Moldova pentru protejarea propriilor cetăţeni. Totodată, UE va reevalua toate proiectele de asistenţă acordate Republicii Moldova, în special pentru consolidarea încrederii pe cele două maluri ale Dniesterului. În cazul NATO şi SUA, aceastea pot oferii asistenţă diplomatică Republicii Moldova la ONU, prin expunerea problematicii de securitate în cadrul Consiliului de Securitate. Este posibil să se aplice anumite sancţiuni internaţionale la adresa Federaţiei Ruse, concomitent cu oferirea de sprijin militar Republicii Moldova.

# **8.3.15 România – Experienţa României în Coaliţia Globală împotriva Daesh în perioada 2001-2013**

După atacul terorist asupra Turnurilor Gemene din 11 septembrie 2001, România a jucat un rol activ în Afganistan. Fiind membru al coaliţiei condusă iniţial de SUA, România a trimis trupe pentru a sprijini efortul NATO în această ţară, după ce Consiliul Nord-Atlantic a decis să demareze misiunea ISAF. Astfel, începând cu anul 2003, forţele armate ale României au fost prezente în Afganistan pentru a sprijini eforturile coaliţiei conduse de SUA (operaţiunea Enduring Freedom şi după anul 2015 în operaţiunea Freedom Sentinel), precum şi în operaţiunile NATO (ISAF, urmată în anul 2015 de Resolute Support).

În 2014, odată cu înfiinţarea Coaliţiei Globale împotriva Daesh, România a decis să devină partener şi să continue lupta împotriva terorismului.

### **Creşterea tensiunii**

Eforturile României au fost vizibile din punct de vedere politic şi militar. Din punct de vedere politic, liderii şi reprezentanţii români au fost prezenţi la reuniunile la nivel înalt în care s-au luat deciziile privind organizarea acţiunilor în Afganistan şi Irak. În multe situaţii, liderii/reprezentanţii/purtătorii de cuvânt au transmis mesaje clare privind determinarea şi voinţa autorităţilor române de a juca un rol activ în lupta împotriva terorismului. Concomitent, contribuţia României a fost apreciată şi încurajată de SUA şi de alţi aliaţi din cadrul coaliţiei pentru contribuţia sa în teatrele de operaţii. În concluzie, din punct de vedere politic, România este privită ca o ţară care s-a implicat activ în lupta împotriva terorismului şi actelor insurgente din Irak şi Afganistan.

Profilul României a fost foarte vizibil şi din punct de vedere militar. După un început modest, forţele armate române au fost din ce în ce mai active în teatrele de operaţii din Afganistan. România a fost capabilă să crească constant contribuţia la coaliţie prin diversificarea şi extinderea responsabilităţilor.

Creşterea activităţii în domeniul militar a adus mai multă experienţă propriilor forţe combatante, precum şi aprecierea celorlaţi parteneri militari.

# **CAPITOLUL 9 - MODEL PENTRU SISTEMUL INTEGRAT DE MANAGEMENT AL CRIZELOR BAZAT PE MANAGEMENTUL ANALIZEI INFORMAŢIILOR**

Analiza realizată la nivelul statelor membre ale Uniunii Europene, inclusiv la nivelul populației României relevă faptul că securitatea cetățenilor reprezintă o prioritate majoră, reflectată în documentele de nivel strategic de la nivelul UE.

Situația de securitate actuală şi previziunile cu privire la provocările materializate în registrul de ameninţări şi riscuri la adresa securităţii interne a statelor membre ale Uniunii Europene constitutuie premisele realizării unui consens la nivel general privind valorile, viziunea şi obiectivele majore pentru asigurarea spaţiului de libertate, securitate şi justiţie.

Sintagma utilizată la nivel comunitar de securitate internă defineşte atât ameninţările cu impact direct asupra vieţii, siguranței şi bunăstării cetăţenilor, asupra drepturilor şi libertăţilor fundamentale ale acestora, cât și riscurile generatoare de situaţii de urgenţă (fenomenele naturale extreme, dezastre naturale și antropice, accidental sau intenţionat, precum explozii, incendii etc.).

În acest context, conceptul de securitate internă se împarte în două componente, respectiv:

- **Securitatea publică** –vizează cadrul legislativ/normativ şi mecanisme operaţionale care contribuie la apărarea drepturilor şi libertăţilor fundamentale, lupta împotriva criminalităţii, cu accent pe criminalitatea organizată transfrontalieră, fenomenul terorist şi corupţia, precum și securitatea frontierelor;
- **Securitatea civilă** cuprinde întregul set de norme şi mecanisme specifice domeniilor subsumate protecţiei civile şi de gestionare eficientă a situaţiilor de urgenţă, luându-se în calcul ansamblul de riscuri și amenințări specifice acestor domenii.

Guvernul României a dezvoltat un set de norme şi mecanisme menite să asigure cooperarea interinstituţională, la nivel executiv, pe cele două paliere, respectiv pe linia securităţii publice, prin crearea Centrului Național de Conducere a Acțiunilor de Ordine Publică (CNCAOP) şi în domeniul securității civile prin intermediul Comitetului Național pentru Situații Speciale de Urgență (CNSSU).

Aceste prevederi de natură juridică şi mecanismele de cooperare interinstituțională subsecvente nu au vizat, în principal, crearea de noi instituţii/structuri şi competențe care să conducă la duplicarea eforturilor instituționale, ci au avut ca scop principal stabilirea unor concepte coerente și flexibile, care să asigure creşterea gradului de interoperabilitate a capabilităţilor existente la nivelul autorităților şi o integrare efectivă și coerentă a acţiunilor desfășurate la nivel instituțional.

Provocările actuale la adresa securității internaționale generate, în principal, de riscurile și amenințările de natură asimetrică sunt, în general, aceleaşi pentru toate statele membre ale Uniunii Europene respectiv garantarea protecției drepturilor şi libertăţilor cetăţenești, consolidarea cooperării şi a solidarităţii între statele membre, abordarea cauzelor insecurităţii şi nu doar a efectelor acesteia, stabilirea priorităţilor în domeniul prevenirii şi anticipării evenimentelor prin utilizarea instrumentelor specifice managementului informațiilor.

Abordarea proactivă bazată pe managementul analizei informațiilor, respectiv analiza de intelligence integrată și avertizarea timpurie constituie mecanisme moderne care funcţionează pe coordonatele generate de conceptul operativ integrat pentru gestionarea unor crize interne cu potențial impact la adresa securității naționale.

Dinamica provocărilor actuale la adresa securității internaționale se repercutează, în mod direct, inclusiv pe plan intern, determinând structurile cu competențe în domeniu să procedeze la dezvoltarea unui set comprehensiv de instrumente de suport decizional, în scopul identificării timpurii și exploatării eficiente a oportunităților și alternativelor în elaborarea politicilor și strategiilor de profil.

Existența unor sisteme operaționale subsumate managementului analizei informațiilor care și-au dovedit validatea în practică, având ca obiectiv central pregătirea și fundamentarea deciziei, optimizarea în dinamică a mecanismelor decizionale, oferă conducerii instituțiilor esențiale ale statului un potențial operațional bazat pe comportament proactiv pe următoarele paliere de interes:

**a. Managementul riscurilor** constă în identificarea cu celeritate, evaluarea comprehensivă, controlul și gestionarea corespunzătoare a riscurilor, amenințărilor și vulnerabilităților, în scopul armonizării costurilor generate de gestionarea riscurilor cu obiectivele și misiunile principale stabilite de conducerea profesională.

**b. Elaborarea și analiza bazată pe scenarii în scopul evaluării și prognozei** prin identificarea cât mai multor factori care pot influența, în mod decisiv, fenomenul analizat, precum și evaluarea exhaustivă a implicațiilor posibilelor evoluții la nivelul climatului de securitate internă pe termen mediu și lung.

**c. Generarea unor platforme specializate de analiză de intelligence și planificare strategică** compuse din echipe multidisciplinare constituite din analiști și specialiști specializați în domeniile de referință.

**d. Planificarea strategică** reprezintă un proces care se realizează în condiții de incertitudine, prin identificarea viitoarelor provocări cu implicații în plan securitar și, implicit, prin elaborarea strategiilor naționale/internaționale de răspuns pe baza scenariilor proiectate de analiștii de informații.

**e. Crearea de procese complexe de simulare și aplicații operaționale** prin intermediul unui program bine conceput de pregătire, testare și validare a tehnicilor analitice, tacticilor strategice, procedurilor standard de operare, și, implicit, asigurarea unui management calificat al cunoașterii, precum și o reacție corespunzătoare și oportună pentru întreg complexul de evenimente de natură a afecta securitatea internă. Simulările și aplicațiile operaționale constituie un instrument util pentru analiza și fundamentarea deciziilor având ca țintă identificarea corectă a măsurilor de contracarare.

Securitatea publică și securitatea civilă vizează printre altele:

- identificarea grupului relevant de experți, care pot oferi printr-o abordare multidisciplinară şi multisursă, un nivel superior în managementul cunoașterii şi al analizei informaţiilor;
- infrastructura decizională bazată pe managementului analizei informaţiilor este constituită din platforme informatice și de comunicații integrate şi complexe constituite din echipamente performante, precum și din arhitecturi software și baze de date interconectate, care să răspundă, în mod adecvat şi în timp util, nevoilor de nivel operațional, tactic și strategic.

Mecanismele trebuie calibrate astfel încât să fie evitate suprapunerile, redundanțele și duplicarea efortului instituţional, concomitent cu identificarea formulelor optime în ceea ce priveşte complementaritatea sistemelor informatice și a multiplicării efectelor printr-un efort conjugat al tuturor entităţilor publice şi private care dispun de capabilităţi relevante de analiză a informaţiilor.

Personalul cu funcţii de decizie şi personalul de comandă operaţională trebuie să beneficieze, în permanență, de imaginea comprehensivă şi cu capacitate de reacţie rapidă a următoarelor repere esenţiale:

- registrul de riscuri şi ameninţări;

- obiectivele de natură strategică;

- registrul capabilităților, respectiv a tuturor resurselor avute la dispoziție la un moment dat;

- strategii coerente şi eficiente care să permită luarea deciziilor bazate pe analiza informaţiilor;

- planuri de măsuri concrete care să permită un răspuns eficient şi oportun, precum şi să permită contracararea riscurilor şi ameninţărilor la adresa securităţii naţionale;

- feedback instituţional care să permită recalibrarea eforturilor instituţionale pentru eficientizarea măsurilor menite să contracareze acţiunile adversarului;

- lecțiile învățate care sunt foarte importante, în contextul în care anumite disfuncţionalităţi identificate cu ocazia exerciţiilor pot fi remediate sau anumite aspecte de natură operativă sau sistemică pot fi îmbunătăţite;

- totalitatea datelor şi informaţiilor operative culese, coroborate şi constituite în pachete de intelligence decizional asigură managementul analizei informaţiilor şi proiectarea unui sistem performant de management al informaţiilor la toate nivelele, respectiv operaţional, tactic şi strategic, care crează condiţiile de maximă eficienţă pentru desfăşurarea în condiţii optime a operaţiunilor de combatere şi contracarare a acţiunilor adversarului.

Mecanismele interinstituţionale complexe dedicate gestionării crizelor de pe plan intern, în calitate de componente subsumate şi circumscrise securității naţionale, trebuie să funcționeze în sisteme centrate pe rețea şi se bazează, în mare măsură, pe managementul analizei informaţiilor. În acest context, informaţiile şi modul cum acestea sunt gestionate şi analizate constituie cel mai important element pentru adoptarea celor mai bune măsuri pentru contracararea riscurilor şi ameninţărilor complexe la adresa securităţii naţionale.

În acest context, mecanismele aferente CNCAOP pentru componenta de ordine şi siguranţă publică, precum și mecanismele subsumate CNSSU, aferente componentei de securitate civilă, reprezintă platforme colaborative interinstituţionale performante de comandă și control care funcționează interconectate din punct de vedere informațional pentru analiza şi diseminarea calificată, eficientă a informațiilor și cunoștințelor referitoare la un anumit domeniu distinct, precum și pentru asigurarea analizei multidisciplinară şi multisursă în scopul derulării de operațiuni de tip rețea. În acest sens, managementul analizei informaţiilor joacă un rol foarte important pentru că oferă un pachet comprehensiv de informaţii procesate şi analizate care permit luarea deciziilor în timp real şi cu eficienţă maximă.

Aceste tipuri de platforme asigură identificarea proactivă a amenințărilor, cunoașterea exactă a vulnerabilităților sistemice, precum și cuantificarea cu precizie a tipurilor de risc, scopul fiind prevenirea surprinderii strategice de către adversar în domeniul de competență. Folosirea extensivă a acestor mecanisme moderne de management al informaţiilor, organizate în sistem de sisteme care operează în rețea, permite îndeplinirea completă a obiectivelor asociate misiunilor principale, prin sincronizarea și colaborarea predictivă bazată pe informaţii, precum și facilitarea desfășurării activității pe baza principiilor de cooperare şi colaborare între instituţiile cu atribuţii în acest domeniu.

Interconectarea prin crearea unei platforme colaborative care acţionează în timp real a componentelor de management al informațiilor cu cele de decizie și execuție, diseminarea în condiții de securitate și în timp real a informațiilor în rețelele informatice dedicate, asigură o imagine operațională comprehensivă a situației operative în ceea ce priveşte dinamica evenimentelor, a situațiilor și a circumstanțelor din domeniile de competență.

Colectarea, procesarea și analiza integrată în regim de urgență a datelor şi informațiilor relevante conduce la creşterea eficienței procesului decizional-acţional, precum și la consolidarea/sincronizarea optimă a măsurilor de contracarare a riscurilor şi ameninţărilor, .

Toate aceste aspecte decurg din gradul ridicat de cunoaștere, bazat pe fuziunea calificată a informațiilor pe baza conceptelor managementului analizei informaţionale, generarea de produse de analiză strategică în formatul care să permită planificarea de nivel strategic.

Asigurarea cadrului legislativ-normativ şi a reperelor de natură tehnică pentru punerea în comun a informațiilor asigură beneficii atât la nivelul componentelor integratoare, cât și la nivelul furnizorilor de informații, care beneficiază de facilitățile sistemului integrat de management al informaţiilor.

Din punct de vedere al tipologiei organizatorice, sistemul este util să fie structurat întro rețea unică și sigură din punct de vedere tehnologic, fiind necesar să se dezvolte un sistem informatic unic la nivel naţional care să interconecteze toate instituţiile cu atribuţii în asigurarea securităţii naţionale, sub toate componentele sale, inclusiv cele responsabile cu contracararea ameninţărilor asimetrice şi hibride. Sistemul trebuie să asigure colectarea rapidă, accesarea, schimbul și protecția informațiilor, precum şi analiza informaţiilor în timp real pentru a permite luarea unor decizii rapide şi, mai ales, eficiente. Pe dimensiunea colaborativă este necesar să fie structurate corespunzător toate procesele de corelare, fuziune și de analiză a informațiilor.

Managementul cunoașterii, componentă afarentă managementului analizei informaţiilor, trebuie să dezvolte şi să modernizeze capabilitățile instituţionale de avertizare timpurie, precum şi avertizarea situațională de înaltă calitate la nivel tactic-operaţional și strategic, precum şi înțelegerea comprehensivă a dinamicii fenomenelor care induc riscuri în plan securitar și a intențiilor și motivațiilor actorilor implicați, precum și a tuturor celorlalte elementele de interes care stau la baza deciziilor adversarilor.

Acest sistem interconectează, armonios şi eficient, într-o reţea unică, toate structurile, respectiv cele cu competenţă în plan informativ, cele de comandă şi control, precum şi cele de pe palierul de execuţie, asigurând cunoașterea în timp real a situației operative la un moment dat, planificarea timpurie a variantelor de răspuns la crize, precum și reacția aproape imediată la o situație de fapt concretă.

Managementul analizei informaţiilor este dinamic, extrem de eficient, permiţând gestionarea eficientă a situaţiilor speciale și al crizelor generate de fenomene circumscrise competențelor structurilor din cadrul Sistemului Naţional de Securitate. Acest deziderat se realizează prin utilizarea întregului spectru de surse, resurse instituţionale și sistemul de senzori multipli, asigurarea cadrului dispozițional corect, coerent și concret față de situația operativă dată, precum și utilizarea, în format optim, perfect calibrat cu nevoile operaționale ale forțelor și mijloacelor de intervenție.

Pe măsura maturizării sistemului de management al analizei informaţii și a trecerii treptate de la asigurarea capacității operaționale inițiale la capacitatea operațională finală, se dezvoltă capacitatea acestuia atât în furnizarea de informații și evaluări complete şi acţionale decidenților de nivel înalt, acestea fiind caracterizate printr-un grad ridicat de acuratețe și precizie, cât și în asigurarea unei planificări strategice performante și, implicit, a unor intervenții pe măsură în plan operațional.

Toate structurile cu competențe în gestionarea unor situații de criză trebuie să dispună de un sistem de management al analizei informaţiilor performant care să dispună de capacitatea de a furniza și accesa online datele şi informațiile necesare pentru realizarea unei anumite evaluări situaționale de risc pe domeniul acestora de competență.

Sistemul în ansamblu trebuie să fie capabil să valorifice, în condiții optime de eficienţă şi eficacitate, beneficiile rezultate în urma colaborării extensive dintre componentele operative și a sincronizării, în timp real, a acțiunilor şi activităţilor desfăşurate de acestea.

Abordările multidisciplinare şi multisursă, realizate prin utilizarea instrumentelor specifice managementului analizei informaţiilor permite reunirea şi deconflictualizarea diferitelor perspective și tipuri de expertiză, care trebuie să genereze o mai bună înțelegere a evoluțiilor dinamice și complexe ale fenomenelor țintă în plan operațional.

Managementul analizei informaţiilor trebuie să contribuie, în mod activ, la înţelegerea anumitor reacţii ale adversarului şi să ajute prin tehnicile structurate specifice furnizarea de pachete analitice complete care să permită beneficiarilor de nivel înalt luarea de decizii eficiente care să conducă la contracararea acţiunilor adversarului.

Pentru întocmirea de pachete analitice relevante este necesar să se organizeze foarte bine metodele analitice şi să se realizeze o schemă logică pentru aplicarea succesivă şi în cascadă a acestora, pentru obţinerea maximului de produse analitice de valoare din acest mecanism.

De asemenea este esenţial să existe un număr important de senzori (surse de informaţii) care să permită colectarea unui volum de informaţii minim necesar pentru descrierea anumitor fenomene cu impact asupra securităţii naţionale. În acest context, este absolut necesar să existe o instituţie responsabilă cu fuziunea datelor şi informaţiilor de la serviciile de intelligence, structurile de aplicare a legii şi celelalte instituţii capabile să furnizeze date relevante. Această instituţie/structură trebuie să fie capabilă să standardizeze, de o manieră logică, datele şi informaţiile la care are acces şi prin aplicarea managementului analizeii informaţiilor să fie capabilă să furnizeze pachete analitice valoroase către factorii decidenţi de nivel înalt.

În România, această instituţie care furnizează pachete analitice de nivel strategic este Oficiul pentru Informaţii Integrate (OII) din subordinea Administraţiei Prezidenţiale, din care fac parte cele două servicii de informaţii naţionale (Serviciul Român de Informaţii şi Serviciul de Informaţii Externe, precum şi celor două servicii de intelligence departamentale (Direcţia Generală de Informaţii a Apărării din cadrul Ministerului Apărării Naţionale şi Direcţia Generală de Protecţie Internă a Ministerului Afacerilor Interne). Această structură de analiză a informaţiilor este utilă la nivel naţional, însă nu are personalitate juridică, lucrătorii sunt detaşaţi pe o perioadă determinată de serviciile de intelligence componente şi nici nu are acces la toate informaţiile dispoibile la nivelul structurilor componente. În esenţă, OII reprezintă un format de cooperare instituţionalizat, însă nu are instrumentele şi resursele necesare pentru a realiza reacţia imediată pe palierul intelligence pentru gestionarea eficientă a crizelor la adresa securităţii naţionale, inclusiv în ceea ce priveşte ordinea şi siguranţa publică, respectiv situaţiile de urgenţă.

# *Figura nr. 8 - Diagrama sistemului de analiză a informaţiilor*

*în contextul gestionării crizelor*

# **9.1 Conceptul managerial integrat pentru gestionarea situaţiilor speciale şi de criză prin managementul analizei informaţiilor**

Conceptul operațional integrat este centrat pe adoptarea unui comportament proactiv și anticipativ prin promovarea extensivă a managementului integrat al riscurilor și oportunităților/capabilităților asociate securității interne pe domeniile de competență ale instituţiilor componente ale Sistemului Naţional de Securitate, utilizând instrumente moderne de analiză multisursă, de simulare și de sprijin decizional.

Conceptul se bazează pe o strategie performantă a managementului riscului la adresa securității interne și vizează, în mod direct, structurarea și validarea din punct de vedere operațional a mecanismelor optime de răspuns la situaţiile speciale şi de criză.

Acest concept reprezintă un proces continuu care are la bază sub-procese, metode și un instrumentar adecvat de gestionare a riscurilor constând în:

- evaluarea continuă a riscurilor prin utilizarea managementului analizei informațiilor, respectiv emiterea predicțiilor asupra a ceea ce s-ar putea întâmpla rău (riscul) și potențial (amenințarea) și identificarea măsurilor, precum și luarea deciziilor ce pot fi adoptate pentru diminuarea acestora;

- implementarea completă a strategiilor de reducere a riscurilor pe baza analizei informațiilor avute la dispoziție;

- prioritizarea activităților și acțiunilor în abordarea comprehensivă a riscurilor de natură reziduală.

Conceptul managerial integrat de gestionare a riscurilor la adresa securității interne cuprinde următoarele componente esențiale:

- 1. Sistemul de culegere, fuziune și analiză a informațiilor;
- 2. Analiza și planificarea de nivel strategic;
- 3. Modele, simulări și aplicații operaționale și manageriale moderne;
- 4. Managementul riscului;
- 5. Sistemul de răspuns/intervenție la riscurile identificate;
- 6. Monitorizare și conducere operațiuni curente;
- 7. Acordarea de sprijin umanitar în situații de urgență și de criză;
- 8. Managementul efectelor;
- 9. Analiză post-operațională și lecții învățate.

### *Figura nr. 9 – Sistemul colectare – analiză - operaţiuni*

Realitatea operațională demonstrează lipsa de eficiență a compartimentării excesive, a competiției nocive, a rivalității dintre structuri, care generează discrepanțe și disfuncționalități la nivelul sistemului de securitate internă pe palierul politicilor sectoriale.

Din acest motiv conceptul operațional integrat vizează o abordare exhaustivă a tuturor câmpurilor operaționale relevante:

- pe linia luptei împotriva criminalității și asigurării ordinii și siguranței publice pe palierele corespunzătoare (servicii de informaţii naţionale şi departamentale, poliție, jandarmerie, poliție de frontieră, migrație, azil);

- pe linia securității civile – situații de urgență și protecție civilă.

Abordarea integrată la nivel strategic trebuie să utilizeze principiile punerii în comun a tuturor capabilităților, multiplicarea efectelor prin complementaritate și sprijin reciproc între structurile de forță ale statului român, capacitatea de a angaja sincronizat mai multe riscuri, amenințări, care se pot materializa în crize complexe multipolare.

Sinergia acţională constituie o prioritate la nivel naţional, regional şi internaţional, succesul gestionării crizelor de ordine publică şi a situaţiilor de urgenţă reprezentând o condiţie sine qua non pentru succesul misiunilor.

Totodată, managementul analizei informaţiilor generează avantajul strategic necesar gestionării corespunzătoare a unor situaţii de criză cu impact major în planul securităţii naţionale, furnizând cadrul metodologic, resursele informaţionale şi a celor umane pentru abordarea constructivă a acestor situaţii imprevizibile.

*Figura nr. 10 – Sistemul de răspuns la crize interne complexe*

Securitatea internă reprezintă o componentă vitală a securității naționale care presupune o abordare întrunită și multiexpertiză. Dinamica provocărilor actuale însumate în cadrul riscurilor și amenințărilor specifice impune o sincronizare efectivă a efortului tuturor structurilor și necesitatea operațiilor întrunite, inter-forțe.

Sistemul executiv de răspuns la crizele interne nu poate performa fără o concepție extrem de bine fundamentată a operațiunilor întrunite bazate pe efecte și pe intelligence de înaltă calitate.

Acest obiectiv presupune asigurarea capacității sistemului de a colecta, procesa și disemina un flux neîntrerupt de informații, care vizează dobândirea superiorității informaționale și asigurarea planificării corecte a măsurilor de contracarare.

În acest context, discutăm despre:

- formularea corectă a cerințelor critice de informații,

- dezvoltarea capabilităților de colectare și analiză multisursă pentru asigurarea superiorității informaționale la nivel strategic în vederea asigurării unui management al cunoașterii performant;

- stabilirea parteneriatului inter-agenţii, între structurile ce fac parte din comunitatea de interes în domeniul fuziunii informaţiilor (stabilirea politicilor, procedurilor şi protocoalelor de sistem în vederea schimbului de informații pentru răspuns la incident, crearea mediului colaborativ pentru schimbul de informaţii).

- stabilirea rolurilor, responsabilităţilor şi efortului fiecărei structuri angajate în proces.

Pe linia securității publice, superioritatea informațională permite avantajul generat de cantitatea de informație deținută de structurile componente ale Sistemului Naţional de Securitate în raport cu entitățile ostile, avantajul fiind determinat de valoarea operativă și acțională a informației, calitatea surselor și formatul corespunzător pentru exploatare în timp util, cu maximă eficiență, protecția informațiilor și a operațiunilor având scopul de a nu permite entităților țintă să previzioneze operațiunile organelor de aplicare a legii.

Deținerea superiorității informaționale accelerează luarea deciziilor, asigură exploatarea optimă a tuturor oportunităților, generează noi nivele de eficiență în cazul operațiunilor aflate în derulare, cel mai important aspect fiind acela că impune un echilibru corect în raportul cost-beneficiu, ca urmare a operațiunilor finalizate cu succes, acestea fiind declanșate în momente operative bine alese.

Sistemul integrat pentru gestionarea crizelor interne asigură responsabilitățile și prioritățile în rezolvarea întregului complex de probleme generatoare de riscuri de securitate internă și crize interne (Anexa nr. 5).

# **9.2 Arhitectura sistemului de Management al Analizei Informaţiilor**

Orice sistem național este construit din sisteme de profil care sunt integrate, în mod indisolubil (sistem de sisteme interconectate), și are la bază două componente principale, respectiv hardpower (Management infrastructură operațională-acţională) și softpower (Managementul analizei informaţiilor).

Managementul analizei informaţiilor include toate activitățile referitoare la cerințele de informații și colecţionarea de date/informații, procesarea şi analiza acestora, precum și subsumat acestuia managementul cunoașterii care aduce un instrumentar valoros de suport decizional în plan tactic, operațional și strategic.

Totodată, există şi un mecanism de feedback şi de lecții învățate, care transmite informaţii necesare proceselor de recalibrare a efortului informativ-investigativ şi de adoptare a deciziilor în funcţie de evoluţia situaţiei operative.

Infrastructura softpower are la bază elementele de bază, esențiale, care provin din documentele strategice de referinţă la nivel internaţional, național și instituțional, respectiv:

- Strategia Națională de Securitate;

- Strategia Națională de Apărare a Țării;

- Strategia Națională de Ordine și Siguranță Publică;

- strategiile sectoriale care sunt întocmite pe baza competențelor instituţiilor din cadrul Sistemului Naţional de Securitate;

- mecanismele de comandă și control de nivel strategic;

- proceduri operaționale și de sistem, organizare, resurse, instruire, antrenament specific, precum și standardizarea bazelor de date.

Arhitectura operațională a sistemului integrat are în vedere modelarea și simularea aplicațiilor operaționale, a scenariilor, variantelor de răspuns, precum și existența unor standarde de interoperabilitate (Anexa nr. 3).

Componenta acţională a sistemului este formată din sisteme măsurabile, cuantificabile, scalabile, precum şi din senzori necesari pentru culegerea informaţiilor şi deţine capabilităţi de natură operaţională proiectate pe orizontală şi pe verticală, conform unei viziuni/concepţii cadru, funcţionând în baza unor proceduri stricte, însă pentru a fi eficientă aceasta trebuie să fie standardizată şi interoperabilă cu alte sisteme existente. Componenta acţională poate oferi un răspuns rapid, aproape instantaneu și dinamic la cerințele operaționale în condiții de securitate, control eficient și sprijin decizional optim.

Sistemul integrat, care furnizează pachete de produse analitice/informaţionale în timp real și în format coerent şi corect, trebuie să fie caracterizat prin capacitate crescută de acțiune și reacție sporită, abilitate, agilitate, bazându-se pe proceduri standard de operare comune, bazate pe atitudine proactivă. Sistemul se bazează pe o serie de factori de succes ce presupun schimbarea culturală, un nou tip de mentalitate, sincronizare în timp real, interoperabilitatea sistemică, concentrare pe obiectivul final dorit, norme de protecţie a informaţiilor clasificate în format electronic - INFOSEC, experimentare, testare calificată, resurse umane calificate, recrutare, pregătire și menținerea personalului în sistem.

Componenta funcțională integrează în mod armonios ansamblul tuturor funcțiilor necesare, respectiv culegerea, colectarea, colaţionarea şi integrarea informațiilor, analiza de profil în funcţie de tipologia riscului, transformarea informațiilor în indicatori de avertizare relevanți, inclusiv indici de anomalie și de avertizare timpurie ("early warning"), elaborarea și operaționalizarea strategiilor de răspuns, monitorizarea eficienței și recalibrarea continuă a acestor strategii în funcţie de evoluţia situaţiei operative.

Tabloul de bord din perspectivă pur funcțională acoperă următoarele domenii de interes:

- identificarea riscurilor, determinarea/localizarea conținutului informaţional relevant pentru beneficiarii de nivel înalt;

- analiza multisursă şi multidisciplinară care permite realizarea de produse analitice integrate într-un format care să corespundă nevoilor de informare a decidenților;

- determinarea impactului, a probabilității de materializare și a intervalului de timp rămas la dispoziție pentru pregătirea unei reacţii oportune, precum și clasificarea riscurilor, conform principiului prioritizării acţionale;

- planificarea strategică prin transformarea produselor informaționale în pachete de intelligence, necesare elaborării, în timp real, a tehnicilor, tacticilor și a procedurilor de răspuns și în pachete de informații cu relevanță în plan operațional care să permită calibrarea rapidă a forțelor și mijloacelor care sunt angrenate în misiunea respectivă;

- monitorizarea continuă a indicatorilor de risc pentru a se putea realiza avertizarea timpurie, precum și a planurilor de gestionare eficientă a riscurilor;

- controlul permanent, în vederea asigurării eficienței potențialului operațional și pentru a evita anumite erori de apreciere şi abordare sistemică în implementarea completă şi coerentă a planurilor de acțiune, precum și a planurilor de măsuri întocmite în baza strategiilor de gestionare a riscurilor;

- formularea de feedback integrat pentru gestionarea riscurilor curente și pentru anticiparea cu operativitate şi în timp real a potenţialelor riscuri viitoare;

- întocmirea și implementarea lecțiilor învățate, pentru eficientizarea sistemului operaţional.

Având în vedere faptul că, de obicei, riscurile sunt concurente, este absolut necesar să fie dezvoltate capabilități de monitorizare și adaptare în raport de evoluțiile ulterioare, de creștere a complexității nivelului de risc prin apariția unor noi riscuri concurente sau recurente.

De asemenea, operațiunile de reducere a unor riscuri pot genera noi tipologii ale riscurilor dacă nu există o abordare calificată şi integrată bazată pe cunoaștere, lecții învățate și expertiză relevantă în materie.

În cadrul procesului de structurare se iau în calcul următoarele componente importante:

- componenta de concepție a sistemului, care are rolul de a realiza mecanisme funcţionale şi eficiente pentru a permite analiza informaţiilor de interes operativ în timp real, cu scopul de a gestiona eventuale crize cu impact în planul securităţii naţionale;

- componenta tehnologică are rolul de a realiza transferul electronic în condiţii de siguranţă al informaţiei, cu protejarea corespunzătoare a acestora;

- componenta structurală are rolul de a realiza sinergia între instituţiile care au competenţă pe palierul prezervării securităţii naţionale;

- componenta funcțională asigură funcţionarea în bune condiţii a sistemului de securitate naţională, prin norme şi proceduri armonizate care au rolul de a reglementa modul în care se realizează securitatea naţională;

- componenta de cunoaștere este strâns legată de analiza informaţiilor, care reprezintă elementul care permite furnizarea de pachete analitice complete destinate suportului decizional.

Arhitectura și construcția acestui sistem se vor realiza în raport de obiectivele, riscurile, amenințările și vulnerabilitățile identificate la nivelul sistemului naţional de informaţii. Organizarea sistemului integrat pe subsisteme și tipologii ale modalităţii de realizare a interacțiunii între componente reprezintă cel mai important moment în cadrul dezvoltărilor ulterioare la nivelul structural al sistemului pe nivelele inferioare, inclusiv la nivelul elementelor de execuție.

Componenta structurală vizează, în primul rând, mecanismele de luare a deciziei, obiectivele majore, datele şi informațiile organizate în baze de date structurate cu un nivel tehnologic ridicat de profilare și calificare, precum și mecanisme automate de data-mining, de diferențiere, colaționare și integrare în raport de cerințele critice de informații formulate de factorii decizionali.

*Figura nr. 11 - Relaţia Informaţii – baze de date - decizie*

Componenta de cunoaștere se bazează, în principal, pe analiza informaţiilor existente la un anumit moment şi vizează:

- culegerea, coroborarea, colaţionarea, analiza și fuziunea informațiilor, integrarea acestora într-o formă logică, elaborarea produselor analitice de intelligence multisursă şi multidisciplinare, precum și managementul cunoașterii;

- analiza integrată a situațiilor, contextului, circumstanțelor, împrejurărilor, precum şi a evenimentelor în ansamblu;

- analiza integrată de risc constituie elementul esenţial care permite identificarea comprehensivă a riscurilor, precum şi ierarhizarea acestora;

- planificarea integrată a răspunsului și monitorizarea efectelor are rolul de a realiza valorificarea optimă a pachetelor de analiză de intelligence;

- analiza post-misiune, feedback operațional și elaborarea lecțiilor învățate reprezintă ultima etapă care oferă beneficiarului răspunsuri cu privire la eficienţa misiunii desfăşurate, a lipsurilor identificate, precum şi soluţii practice menite să eficientizeze sistemul, printr-un proces de recalibrare sistemică şi funcţională.

Componenta funcțională reliefează, în mod pragmatic, necesitatea elaborării cu multă atenție a funcțiilor care asigură operaționalizarea şi compatibilizarea întregului sistem integrat de management al riscurilor la adresa securității naţionale.

Infrastructura tehnologică, pe dimensiunea softpower, trebuie să contribuie cu un sistem integrat de baze de date necesare proceselor sus-menţionate, respectiv:

- *matricea obiectivelor majore*, prin care se realizează detalierea obiectivelor asumate la nivel naţional şi cum se reflectă acestea la nivel instituţional;

Matricea obiectivelor majore se realizează prin determinarea exactă a condițiilor și circumstanțelor care permit identificarea cu acuratețe şi de o manieră comprehensivă a condițiilor și împrejurărilor care asigură climatul optim, menținerea echilibrului necesar în raport cu competențele corespunzătoare întregului spectru de misiuni care revin structurilor componente ale Sistemului Naţional de Securitate prin Componenta de Securitate Națională a Guvernului României. Totodată, este absolut necesar ca aceste obiective să fie cuantificabile pentru a putea fi urmărită îndeplinirea acestora.

- *matricea amenințărilor* prin care sunt listate şi ierarhizate principalele ameninţări la adresa securităţii naţionale, inclusiv prin prisma interesului naţional în context comunitar sau internaţional;

Matricea amenințărilor trebuie să permită identificarea în timp real şi în mod oportun a capacității adversarului de a pune în pericol climatul de securitate internă, concomitent cu cunoaşterea în detaliu a capabilităţilor acestuia. În acest context, este necesar să fie asigurat instrumentarul necesar pentru a colecta toate datele și informațiile necesare despre fiecare entitate ostilă sau fenomene cu consecințe negative, precum și despre capacitatea efectivă a acestora de a interfera cu interesele și obiectivele de natură instituțională.

- *matricea vulnerabilităților* este similară cu cea a ameninţărilor, însă este realizată în oglindă cu aceasta, pentru fiecare ameninţare fiind realizată o analiză exhaustivă şi obiectivă cu privire la disfuncţiile sistemice existente, precum şi în ceea ce priveşte lipsa resurselor instituţionale (resurse umane, financiare şi logistice);

Matricea vulnerabilităților trebuie să asigure determinarea punctelor slabe existente la nivelul obiectivelor, a structurilor și sistemelor monitorizate care prezintă relevanță pe linie de securitate internă.

- *registrul de riscuri* este constituit prin intersectarea celor două matrici, cea a ameninţărilor cu cea a vulnerabilităţilor, managementul riscurilor fiind asigurat pe baze ştiinţifice prin produsul dintre probabilitatea de materializare a acestuia şi impactul pe care lar avea dacă riscul se materializează.

Registrul de riscuri reliefează indicatorii specifici fiecărui tip de risc, respectiv: probabilitatea de producere a riscului, studiul de impact, nivelul de prioritate, timpi de manifestare și alte repere de interes, precum și interferența acestora cu elementele relevante din matricele amenințărilor și vulnerabilităților în legătură directă cu riscul concret și interesul afectat (Anexa nr. 4).

# **9.3 Sistemul Integrat de Management al Riscului**

Riscul de securitate reprezintă un eveniment potențial caracterizat printr-un grad de probabilitate și un impact potențial care, în momentul manifestării, produce pagube semnificative şi cuantificabile de natură a afecta securitatea internă a organizației/statului.

Pe cale de consecință, riscul constă în materializarea probabilității de manifestare și a consecințelor negative ale unui eveniment de natură a afecta mediul de securitate internă, misiunile și obiectivele structurilor cu atribuții principale pe linia securității interne și, implicit, a structurilor cu atribuții subsecvente.

### **Caracteristicile riscului**

Riscul prezintă **incertitudine** și generează în toate cazurile **efecte negative**.

Efectele negative sunt consecinţele unei acţiuni/inacţiuni de natură a afecta mediul de securitate internă sub diverse forme, de la simplu la complex, având consecințe previzibile sau urmări imprevizibile cu o dinamică mai dificil de anticipat.

**Incertitudinea** se referă la faptul că producerea unui anumit eveniment ține de un complex de probabilități.

Analiza post-misiune, elaborarea lecțiilor învățate și, implicit, a bunelor practici trebuie să dezvolte la nivelul structurilor de analiză strategică capacitatea de anticipare și recalibrare în dinamică a măsurilor de contracarare.

Pentru a asigura un management performant al riscului, acesta trebuie abordat ca un proces ciclic, astfel:

a. **Identificarea corectă a riscului**, fapt ce presupune identificarea și evaluarea vulnerabilităților proprii și a amenințărilor în toate domeniile de competență, atât la nivel national, cât și la nivel regional și/sau județean;

### b. **Evaluarea calificată a riscului**;

c. **Dezvoltarea corespunzătoare a mecanismelor de monitorizare-control** prin adaptarea unui plan adecvat de monitorizare și control al vulnerabilităților în condițiile manifestării mai mult sau mai puțin controlate a amenințărilor din mediul intern sau extern;

d. **Implementarea planului de monitorizare și control al vulnerabilităților și evaluarea situației operative în ansamblu**, sub toate aspectele care prezintă relevanță operațională.

Dimensiunea proactivă a managementului performant al riscurilor are în vedere 2 componente:

- analiza strategică multisursă, folosirea indicatorilor de avertizare timpurie, analiza diferitelor tipuri de risc, folosirea scenariilor probabile, determinarea procedurilor de operare standard și a cursurilor de acțiune corecte;

- produsele de intelligence structurate în pachete calibrate pe nevoile activității de planificare strategică, elaborarea planurilor de acțiune, de măsuri și de contingență.

Analiza multisursă pe tipologii de risc, planificarea resurselor și a capabilităților de răspuns, structurarea procedurilor standard de operare și testarea permanentă prin aplicații operaționale și simulări bazate pe scenarii realiste în raport cu istoricul zonelor țintă și a lecțiilor învățate asigură abordarea proactivă de natură a preveni surprinderea strategică a structurilor cu atribuții în gestionarea riscurilor la adresa securității naţionale.

Managementul performant presupune și **monitorizarea permanentă a indicilor de anomalie**, integrarea senzorilor, culegerea și integrarea informațiilor în timp real, asigurarea factorilor de comandă ai intervențiilor de profil cu informații acționabile, de înaltă calitate și acuratețe, în vederea calibrării corecte a forțelor și mijloacelor de intervenție, a sprijinului umanitar și a forțelor de sprijin.

Operațiunile de intervenție nu trebuie să fie reactive în situațiile în care în urma evaluării de risc au fost structurate sistemele de avertizare timpurie bazate pe indicatori de anomalie, nivelul de reacție în aceste cazuri ar trebui să fie cvasi-automatizat.

De asemenea, referitor la evenimentele curente, reacția trebuie să fie bazată pe proceduri standard de operare însușite și pregătite prin activități de antrenament și simulare.

Mecanismele de răspuns subsumate CNCAOP și CNSSU vizează dimensiunea de analiză și planificare strategică desfășurate la nivelul Centrului Operațional de Comandă al Guvernului, a structurilor de analiză, evaluare riscuri și planificare/coordonare misiuni din cadrul instituţiilor componente ale Sistemului Naţional de Securitate, în cadrul căreia este asigurată analiza multisursă, planificarea strategică, şi sunt elaborate scenariile posibile, procedurile de operare standard, precum și simulările.

Fuziunea informațiilor se realizează ca urmare a integrării întregului câmp de senzori prin centrele operative ale ministerelor și structurilor de linie din cadrul Guvernului României, integrate la nivelul Centrului Operațional de Comandă al Guvernului și Direcţiei Generale Management Operaţional din Ministerul Afacerilor Interne care operează bilateral în sensul colectării și integrării informațiilor, elaborarea produselor de intelligence, constituirii pachetelor de intelligence acționabil și furnizarea, în timp real, către decidenți a informațiilor necesare luării deciziei și transmiterea prin aceleași mecanisme de diseminare a dispozițiilor pentru manevra forțelor și mijloacelor în raport de competențe și responsabilități.

Analiza de risc trebuie să releve relația dintre risc, amenințare, vulnerabilitate și contramăsuri, precum și conținutul acestor noțiuni.

Riscul este calculat conform formulei:

# **R= (AxV/C)x(PxI)**, unde:

- **A** reprezintă amenințarea;
- **V** reprezintă vulnerabilitatea;
- **C** sunt măsurile de contracarare;
- **P** reprezintă probabilitatea de manifestare;
- **I** este impactul.

Valoarea riscului este calculată luând în considerare fiecare tip de amenințare, prin atribuirea unor valori numerice estimate pentru fiecare din parametrii formulei de calcul, în funcție de mărimea prognozată și încadrarea acestora pe trepte valorice (de la scăzut/nesemnificativ până la foarte mare).

Amenințările și vulnerabilitățile condiționează direct proporțional manifestarea riscului. Amenințările la adresa stării de normalitate a sistemului complex care asigură securitatea internă a României, constau în evenimente care pot fi generate de entități ostile sau factori de afectare interni, care se manifestă fie în urma unor acte de voință bazate pe intenție directă, indirectă sau accidentală.

Obiectivele procesului de management de risc sunt:

- identificarea și evaluarea vulnerabilităților în toate domeniile de competență, atât la nivel național cât și regional sau județean;

- adoptarea unor planuri adecvate de monitorizare și control al vulnerabilităților şi a amenințărilor din mediul intern sau extern;

- asigurarea mecanismelor de sprijin decizional necesar managementului activităților circumscrise securității interne;

- protejarea infrastructurii critice împotriva amenințărilor și riscurilor de orice natură.

Gestionarea integrată a crizelor<sup>70</sup> interne presupune cunoașterea și abordarea integrată a întregului spectru de riscuri subsumate misiunilor principale ale instituţiilor componente ale Sistemului Naţional de Securitate.

Riscurile la adresa securității interne și misiunilor principale ale instituţiilor componente ale Sistemului Naţional de Securitate se pot împărți în 2 categorii principale, respectiv:

- 1. Riscuri la adresa securității publice.
- 2. Riscuri la adresa securității civile.

În prima categorie de riscuri sunt incluse riscurile generate de fenomenul infracțional pe cele 3 dimensiuni de manifestare ale acestuia, respectiv: microcriminalitate, criminalitate de nivel mediu și macrocriminalitate sau criminalitate de mare anvergură, cu implicații grave asupra securității cetățeanului, ordinii și siguranței publice și bugetului general consolidat al statului.

Separat de aceste trei dimensiuni importante ale fenomenului infracțional, sunt incluse toate fenomenele antisociale circumscrise zonei răspunderii contravenționale care afectează ordinea și siguranța publică și care presupune măsuri specifice de asigurare, menținere și restabilire a ordinii și siguranței publice.

Componentele extrem de importante care dețin o specificitate aparte sunt reprezentate și de securitatea frontierelor și gestionarea fenomenului migrației și azilului.

Pe palierul securității civile sistemul integrat de management al riscului va trebui să răspundă cerințelor specifice legate de gestionarea situațiilor de urgență și protecția civilă.

Sistemul de răspuns la crizele interne asigură gestionarea integrată la nivel național a întregului spectru de riscuri prin planificarea reacțiilor integrate necesare contracarării acestora.

### **Clasificarea amenințărilor**

Amenințările se pot grupa după criteriul gravității efectelor, de la efecte limitate și izolate la efecte de proporții catastrofale, astfel:

a. Amenințări zilnice – nu reprezintă amenințări pe dimensiunea securității naționale.

b. Amenințări strategice – au implicații serioase la adresa securității naționale.

Amenințările strategice urmăresc exploatarea vulnerabilităților sistemului de răspuns la crizele interne, a zonelor criminogene care sunt exploatate de entități cu scopuri bine definite și care beneficiază de un sistem sofisticat de planificare, suport logistic și operare.

<sup>70</sup>O distincție importantă trebuie realizată între managementul de risc și managementul crizelor.

Riscurile majore sunt generate și de amenințările punctuale, de persoane și grupuri mici operaționalizate ad-hoc, ceea ce le face dificil de monitorizat, acestea fiind greu predictibile.

În zona amenințărilor curente, accentul se pune pe informația acțională, exploatabilă în timp real.

În zona amenințărilor strategice se pune accent pe analize predictive, scenarii probabile, cursuri de acțiune și măsuri de contracarare elaborate.

Avertizarea despre o acțiune circumscrisă unei amenințări iminente trebuie efectuată în primele momente ale apariției acesteia și trebuie să fie raportată de la toate structurile specializate, ale căror mecanisme de raportare trebuie să pună la dispoziție într-un timp scurt toate informațiile relevante.

Conceptul operațional integrat pentru răspuns la crizele interne implică dezvoltarea interconectării la nivel de date, proceduri, aplicații și sisteme, capabilitățile de coordonare și sincronizare a acțiunilor de răspuns.

Elaborarea scenariilor probabile trebuie să permită și dezvoltarea răspunsurilor corecte. Atunci când amenințarea nu este cunoscută corespunzător, iar incidentele nu sunt înregistrate și investigate corect, este imposibil de apreciat eficacitatea contramăsurilor. Toate acestea devin posibile doar în urma unei relații optime între aceste componente.

*Figura nr. 12 - Managementul cunoaşterii. Scenarii probabile.*

# **9.4 Avertizarea timpurie şi alerta**

### **Avertizarea timpurie**

Conceptul operațional integrat în gestionarea riscurilor și crizelor interne impune o arhitectură de avertizare timpurie cu interfețe și proceduri standardizate. Aceasta va permite factorilor de decizie ca în raport cu misiunile specifice, cu interesele instituționale și obiectivele stabilite la nivel superior, să gestioneze integrat complexul de riscuri și implicit să fructifice toate oportunitățile posibile.

**Surprinderea** este rezultatul ignorării indiciilor de risc și al indicatorilor de anomalie. Factorii de decizie trebuie să acționeze obiectiv, responsabil și să analizeze corect aspectele evidente care țin de fenomenologie, situații de interes, mediu etc. Viziunea, atitudinea mentală a decidenților trebui să fie permanent racordate la realitatea obiectivă.

Asigurarea corespunzătoare a instrumentarului necesar gestionării riscurilor va preveni apariția stării de criză și va permite gestionarea eficientă a acestora.

Vulnerabilitățile și amenințările asociate riscurilor specifice pot fi prevenite, mai ales că acestea nu apar din neant, ele sunt coordonate, strâns legate între ele și produc efecte, astfel încât este imperativ necesar să existe indicatori de monitorizare a evoluției acestora.

Sistemele de avertizare timpurie bazate pe structuri și metodologii adecvate reprezintă elemente necesare esențiale pentru ca factorii de decizie să poată monitoriza calificat registrul de riscuri.

Eficiența avertizării este dată de predictibilitate și oportunitate. Produsele de intelligence care asigură avertizarea timpurie asigură sprijinul decizional necesar prevenirii apariției unor situații de criză.

Avertizarea trebuie să genereze decizii, din care să rezulte măsuri concrete și corecte, oportune și eficiente pentru prevenirea crizelor.

Operațiunile preventive trebuie să aibă impact maxim pe linia prevenției și să asigure în același timp contracararea efectivă, diminuând la maxim surprinderea strategică.

Avertizarea timpurie se elaborează pentru întreaga gamă de amenințări și riscuri la adresa securității interne și vizează două componente majore, respectiv:

- fenomenele care se pot materializa în pericole iminente;
- setul atașat acestor fenomene reprezentând indicatorii critici de monitorizat.

Structurarea precisă și definirea corectă a situațiilor relevante din perspectiva avertizării timpurii permite o eficiență sporită bazată pe raportul cost-beneficiu și o calibrare corespunzătoare a resurselor de culegere, fuziune și analiză.

Procesul de avertizare timpurie trebuie să asigure, în mod obligatoriu, răspunsul la întrebările: Cine? Ce? Când? Unde? Cum? De ce? Cu ce costuri/efecte?

Evoluția situațiilor de interes din punct de vedere generic poate fi caracterizată printr-o serie de evenimente sau indicatori specifici mai multor paliere: politic, militar, economic, social, transfrontalier, infracțional, informațional etc. În fapt, fiecare eveniment conține anumite indicii cu privire la o amenințare potențială sau un anumit tip de risc. Analiza strategică trebuie să identifice care sunt indicatorii critici pentru fiecare caz în parte.

### **Sistemul de indicatori**

Indicatorii trebuie să prezinte următoarele caracteristici:

- să reprezinte, în mod real, puncte critice de schimbare în evoluția situației operative (modificări potențiale de mediu, climat etc.);

- să fie veridici și observabili în timp;
- să fie cuantificabili;
- să nu prezinte ambiguități.

Relevăm exemplificativ o serie de indicatori de care un analist trebuie să țină cont în evoluția situațiilor de interes, pe domenii ale securității naționale.

Astfel, **indicatorii politici** scot în evidență faptul că politicile adoptate au un efect din ce în ce mai destabilizator și evoluează spre confruntare.

**Indicatorii militari** relevă dimensiunea și dinamica fenomenului militar, a pregătirii, mișcării de forțe și mijloace, creșterea capacității operaționale militare ale statelor ostile sau entităților ostile non-statale etc.

**Indicatorii economici** relevă stabilitatea macroeconomică și orientarea economiei, pun accentul pe dezvoltarea economică a țării și, implicit, dezvoltarea industriei de securitate și apărare sau din contră pot indica haosul economic cu toate consecințele care derivă din acesta.

**Indicatorii sociali** au condiționări multiple și sunt influențați direct de fenomenele generatoare de instabilitate, împreună cu tot lanțul de evenimente premergătoare.

**Indicatorii dimensiunii transfrontaliere** sunt implicit conectați cu fenomenele generatoare de amenințări asimetrice, criminalitate organizată, terorism, migrație ilegală, proliferarea armelor de distrugere în masă, dezastre naturale, crize umanitare etc.

**Indicatorii informaționali** sunt extrem de importanți, fiind în strânsă conexiune cu ceilalți indicatori.

Un aspect extrem de important care trebuie monitorizat este cel legat de amenințările neconvenționale în legătură directă cu activitatea serviciilor de informații străine, de capabilitățile clandestine capabile să utilizeze întregul spectru de factori din zona criminalității organizate, economiei subterane și corupției pentru facilitarea acțiunilor proprii și camuflaj operațional.

De asemenea, operațiunile informaționale de influență și manipulare a opiniei publice sau a factorilor de decizie din diferite zone sunt asociate operațiunilor principale și constituie indicii premergătoare relevante.

Gestionarea calificată şi managementul calificat al riscurilor vor limita apariția crizelor și trebuie să se bazeze pe o atitudine proactivă, pe un management al cunoașterii performant bazat pe informații veridice, de calitate, cu potențial acțional mărit.

Analiștii implicați în procesul de avertizare timpurie trebuie să fie extrem de capabili să identifice din timp informațiile relevante și, de asemenea, să aibă o gândire obiectivă, detașată de opțiunile și prejudecățile beneficiarilor față de anumite evenimente.

Avertizarea timpurie presupune patru faze, respectiv:

1. **identificarea și definirea potențialelor amenințări și, implicit, a vulnerabilităților** care pot fi exploatate de amenințarea potențială.

Determinarea caracterelor potențialului risc presupune analiza detaliată bazată pe informații veridice, culese din surse calificate, astfel încât trebuie să se asigure elaborarea scenariilor probabile de așa manieră încât să fie evidențiată clar situația de fapt care trebuie prevenită și evitată.

### 2. **Descrierea scenariilor operaționale**.

Scenariile operaționale trebuie să conțină un număr limitat de indicatori critici. Indicatorii critici trebuie să reprezinte expresii cantitative și calitative ale realității, persoanelor, grupurilor, entităților ostile, fenomene și circumstanțe ale situațiilor de interes.

Atunci când indicatorii ajung în faza atingerii valorilor de prag și evidențiază evenimentul declanșator (trigger), raportat la experiențele deduse din lecțiile învățate sau din evaluările rezultate în urma aplicațiilor operaționale, putem concluziona că realitatea evoluează către scenariul respectiv.

### 3. **Culegerea și analiza integrată**.

Mecanismele de detecție și monitorizare calificată multi-senzor, trebuie să permită culegerea și analiza integrată în timp real a informațiilor legate de evenimentele care prezintă relevanță operativă și care sunt în legătură directă cu procesul de avertizare timpurie și, implicit, asigură evaluarea 24/24h a valorii indicatorilor critici.

4. **Formularea corespunzătoare și diseminarea în timp real a avertizării** în momentul în care se depășește valoarea de prag a unuia sau mai multor indicatori sau a evenimentului declanșator. Procesul de avertizare este ciclic, este continuu la fel ca și monitorizarea și presupune reajustări ale scenariilor operaționale. De o importanță majoră sunt și evenimentele asociate care influențează major evoluția fenomenelor complexe.

### **Metodica avertizării**

Analiza strategică bazată pe indicatori permite analiștilor să descompună o potențială amenințare în elementele sale componente. Astfel, trebuie dezvoltate capabilitățile de detectare, în sensul identificării acelor acțiuni, circumstanțe și evenimente care prezintă cu adevărat relevanță operațională pentru interacțiunea finală și declanșarea stării de criză, precum și concentrarea acțiunilor de contracarare, cu preponderență asupra acestor acțiuni și evenimente. Analiștii trebuie să se concentreze nediscriminatoriu pe analiza calitativă a complexului de evenimente și nu pe monitorizarea cantitativă a acestora. Informațiile sterile și cele redundante trebuie înlăturate în favoarea celor care prezintă un grad înalt de relevanță în conținut, dar și relevanță operațională.

Identificarea corectă a indicatorilor critici relevanți permit dezvoltarea procesului spre punctul critic de decizie. Sistemul de avertizare timpurie trebuie să asigure complexul de indicatori care să releve, în timp real, întregul spectru de indici de anomalie, anormalitate, a căror analiză conduc la concluzia că evoluțiile converg în direcția celui mai rău scenariu posibil.

Etapa următoare trebuie concentrată pe analiza integrată pentru determinarea cât mai exactă a scenariului cel mai plauzibil în condiții concrete, identificarea lanțului cauzal corect și a evoluțiilor de perspectivă a evenimentelor și fenomenelor monitorizate.

### **Portofoliul de informații, produsele și pachetele de intelligence**

Un management al cunoașterii corespunzător permite elaborarea ipotezelor de lucru plauzibile și organizarea acestora într-o secvență logică din punct de vedere operațional. În cadrul procesului analitic sunt identificate evenimentele semnificative care se dezvoltă în mod firesc pe parcursul cronologic al scenariului operațional până în faza finală. Aceste evenimente sunt în fapt indicatorii critici, extrem de importanți în procesul de diagnoză.

Procesul de monitorizare este cu atât mai eficient cu cât indicatorii critici vor avea un număr relativ redus și vor fi fundamentați științific. Indicatorii critici stau la baza cerințelor prioritare de informații, care reprezintă în fapt cerințele critice de informații ale factorilor de decizie, și care trebuie formulate corespunzător și transmise șefilor structurilor cu atribuții în culegerea și prelucrarea informațiilor.

Produsele de intelligence întocmite în urma cerințelor prioritare de informații constituie baza nivelurilor de avertizare. Datele și informațiile colectate ulterior și care nu corespund scenariilor sau ipotezelor de lucru inițiale, relevă și varianta unor scenarii sau ipoteze de lucru alternative.

### **Alerta**

Alertele se declanșează în condițiile în care un scenariu negativ sau anumite faze din acesta se materializează, apar unele abateri periculoase de la starea de normalitate sau un indicator/set de indicatori critici depășesc valoarea de prag. Concentrarea mecanismelor sistemului de monitorizare integrată pe indicatorii critici asigură monitorizarea calificată, fuziunea datelor, analiza concretă a situațiilor operative de profil, ceea ce va permite exprimarea lor în timp util. Extrem de important este procesul de cunoaștere detaliată a situației de fapt, a spațiului geografic sau a mediului din zona de interes. Analiștii trebuie să fie pregătiți și trebuie să dețină expertiza necesară în ceea ce privește fenomenele țintă și mediul de manifestare a acestora, în vederea identificării, în timp real, a elementelor de anomalie și a stării de anormalitate. În acest sens este necesar să fie întreprinse măsuri speciale și pentru prevenirea fenomenelor circumscrise inserării în grade mai mici a stărilor de anormalitate care se transformă la un moment dat în stări de normalitate aparentă.

# **9.5 Sistemul Integrat de Management al Analizei Informaţiilor**

Superioritatea informațională, caracterizată prin cunoaşterea detaliată a riscurilor, ameninţărilor şi vulnerabilităţilor, oferă premisa factorilor decizionali de nivel înalt de a avea un avantaj informațional care ajută procesul de planificare operațională sau strategică și realizarea surprinderii strategice a entităților ostile, asigurând succesul misiunilor şi operaţiilor întrunite.

Protecția informațiilor clasificate este foarte importantă pentru că asigură nivelurile corespunzătoare şi oportune de clasificare pentru asigurarea securităţii operaționale. Acest fapt presupune evitarea diseminării neautorizate a concepției operaționale, a lanțurilor de comandă și control, organizare, doctrină și instrucție, a tehnicilor, tacticilor, procedurilor, forțelor și mijloacelor, precum și a regulilor de angajare a entităților ostile cu potențial ridicat de risc. În România, protecţia informaţiilor clasificate constituie o prioritate pentru instituţiile din cadrul Sistemului Naţional de Apărare şi Securitate, beneficiind de un cadru legislativ şi normativ bine articulat care permite protejarea datelor şi informaţiilor sensibile. Un alt punct forte al sistemului de protecţie a datelor şi informaţiilor clasificate îl constituie nivelul înalt al culturii de securitate în rândul personalului care este angrenat în analiza informaţiilor.

Totodată, toate informațiile ce vizează elementele sus-menționate care aparțin entităților ostile trebuie să fie cunoscute în detaliu de serviciile de informaţii, cu scopul de a contracara eficient şi de a anticipa eventualele acţiuni ostile ale adversarului.

Astfel, avantajul informațional este determinat prin compararea capacității informaționale în raport cu nevoile misiunilor desfăşurate, fluxul informaţional trebuind să fie unul continuu şi consistent pentru a susţine procesul de planificare operaţională şi strategică.

Necesarul de informații este definit ca un portofoliu cuantificabil de informații caracterizate prin calitate, veridicitate, coerenţă, grad de acoperire a domeniilor de interes și interacțiuni bazate pe interoperabilitate, necesar pentru susţinerea procesului de planificare și executare a misiunii în condiţii de eficienţă.

Minimul necesar de informații constituie pachetul de intelligence necesar îndeplinirii obiectivelor şi sarcinilor specifice care vizează atingerea eficacității normale într-o misiune de asigurare a securităţii naţionale.

Dinamica fenomenelor asimetrice, specifice societăţii actuale, circumscrise formelor de manifestare ale infracționalității de mare anvergură, cu un nivel înalt de organizare și moduri de operare sofisticate, impun instituţiilor de aplicare a legii şi serviciilor de intelligence să-și dezvolte capacitățile informaționale, având în vedere faptul că nevoile de informații sunt extrem de mari pentru a asigura o planificare riguroasă și îndeplinirea cu succes a misiunilor specifice.

Avantajul informațional presupune pe de-o parte, deținerea unor platforme informatice performante şi integrate dedicate pentru culegerea, prelucrarea, analiza și valorificarea în timp real a produselor informaționale/analitice și, pe de altă parte, capacitatea de a afecta, în mod substanţial, sistemul informațional al entităților țintă și, implicit, valoarea acțională a informațiilor acestora.

În acest context, prin Decizia Consiliului Suprem de Apărare a Ţării (CSAT) nr. 146 din 18 noiembrie 2005 a fost înfiinţată Comunitatea Naţională de Informaţii (CNI), fiind realizată, în acest sens, o anumită coordonare unitară a structurilor informativ-operative la nivelul CSAT, iar între structurile informative au fost stabilite şi funcţionează protocoale de cooperare care asigură interoperabilitatea şi colaborarea în scopul rezolvării unor situaţii punctuale, specifice în asigurarea securităţii naţionale.

În acest context, "*necesitatea existenţei unei entităţi care să coordoneze, la nivel strategic, serviciile de informaţii la nivelul unei comunităţi a fost determinată, în principal, de următorii factori:*

- *diversificarea provocărilor, riscurilor şi ameninţărilor la adresa statelor, în contextul securitar instabil la nivel regional şi internaţional;*

- *recrudescenţa unor surse de insecuritate regională sau globală, cu caracter etnic, fundamentalist religios, social, ecologic, politic, ideologic etc.;*

- *creşterea nivelului de periculozitate a riscurilor, ameninţărilor şi vulnerabilităţilor de natură non-militară (ex. fenomenul terorist, proliferarea armelor de distrugere în masă, criminalitatea organizată transfrontalieră);*

- *perfecţionarea, diversificarea şi intensificarea formelor de manifestare ale războiului informaţional;*

- *limitarea resurselor bugetare.*" 71

### **Capacitatea informațională operațională**

Capacitatea informațională operațională constituie ansamblul capabilităților unei structuri sau entități specializate de a dispune de un portofoliu informaţional de o calitate superioară, un grad de acoperire și o anumită calitate a interacțiunilor între sisteme.

<sup>71</sup> Ivan, L., "*Rolul Comunităţii Naţionale de Informaţii în prezervarea securităţii naţionale*", publicat în Buletinul de Informare şi Documentare nr. 4/2016 al Ministerului Afacerilor Interne, p. 29.

Situația informațională evidențiază diferența dintre capacitatea informațională curentă și necesarul de informații existent la un moment dat, fiind necesar un volum de informaţii de calitate care permite întocmirea unor produse informaţionale de valoare.

Capacitate informațională operațională este negativă atunci când informația disponibilă este sub nivelul necesarului de informații solicitat pentru îndeplinirea unei misiuni punctuale.

Surplusul de informații nu generează implicit un avantaj informaţional, infuzarea de informație fără valoare operativă, sterilă, parazitată, incompletă, poate genera blocarea sistemelor de suport decizional şi întârzieri în luarea deciziilor necesare pentru evitarea unei crize de securitate.

În acest context trebuie avute în vedere următoarele aspecte de interes:

a. îmbunătățirea procesului de culegere, procesare, managementului analizei informaţiilor și a diseminării în timp real a necesarului de produse analitice către beneficiarii instituţionali de nivel înalt, care să le permită luarea unor decizii oportune şi eficiente;

b. asigurarea protecției informațiilor clasificate sau nedestinate publicităţii reprezintă un obiectiv important care nu permite adversarului să cunoască detalii a căror diseminare neautorizată poate afecta procesul decizional-acţional.

Operațiile informaționale reprezintă un ansamblu de acțiuni întreprinse de adversari, cu scopul de a influența sau chiar dezinforma factorii de decizie, în conformitate cu anumite obiective punctuale, prin afectarea informației și a proceselor care se bazează pe produsele analitice de valoare operativă din punct de vedere informaţional.

Valoarea operativă a informației se calculează conform următoarei formule:

**IVO=IR-IP+PVDV,** unde:

**IVO**= informația cu valoare operativă;

**IR**= informația reală;

**IP**= informația parazitată sau dezinformarea bazată pe datele şi ştirile false;

**PVDV**= potențialul de verificare, documentare și validare, care se bazează exclusiv pe managementul analizei de informaţii.

Parazitarea informaţiilor poate fi realizată prin procese elaborate de contaminare a acestora printr-un proces complex şi dedicat de dezinformare, manipulare, lansarea de ştiri false sau prin multiplicarea de informație falsă bazată pe erori de percepție sau adăugarea de elemente nereale care sunt de natură să afecteze grav valoarea de natură operațională a informației.

Materia primă pentru produsul analitic o constituie datele și informațiile primare, iar dacă acestea sunt contaminate sau impregnate cu elemente false care le afectează conținutul, întreg procesul de intelligence va fi iremediabil afectat, iar situația operativă relevată în urma acestui proces analitic va fi una fictivă și nu reală. Totodată, deciziile luate pe baza unui proces analitic care se bazează pe informaţii false sau parţial false conduce la efecte distructive la nivelul misiunilor organizate pentru contracararea acţiunilor desfăşurate de adversar.

Din punct de vedere strategic, procesul analitic realizat în mod profesionist, bazat pe utilizarea mijloacelor şi metodelor specifice managementului analizei informaţiilor reprezintă:

- element de supremație, avantaj strategic şi, implicit, factor de putere în raport cu adversarul declarat;

- armă împotriva entităților ostile şi a adversarilor strategici, prin capacitatea de anticipare a acţiunilor acestora, contracararea mijloacelor ostile utilizate de aceştia şi prin desfăşurarea de acţiuni pro-active pentru a deţine avantajul informaţional strategic în raport cu aceştia;

- țintă vizată de entitățile ostile sau de adversari, fiind necesar să se protejeze corespunzător informaţiile şi datele sensibile, mai ales acelea vehiculate prin mijloace electronice, inclusiv prin sisteme de criptare performante şi viabile.

Sistemul informațional reprezintă totalitatea infrastructurilor, structurilor organizaționale, personalul, procedurile, metodologiile de lucru și echipamentele care permit culegerea, prelucrarea, analiza, stocarea, transmiterea, afișarea și diseminarea controlată a informațiilor, precum și procesele analitice complexe şi distincte care au loc pe baza informațiilor obținute.

Dezvoltarea capabilităților interne de analiză a informaţiilor, la nivel acțional, operațional şi strategic se realizează prin următoarele măsuri pro-active:

- crearea sistemului strategic integrat de surse de informații interne și externe al serviciilor de intelligence cu privire la mediul operațional, mediile de interes și acțiunile derulate de adversari, cunoașterea întregului spectru de riscuri şi amenințări la adresa securității interne, vulnerabilitățile sistemice și limitările de natură tehnică şi operaţională;

- realizarea unui sistem performant necesar pentru formarea și pregătirea continuă a echipei de profesionişti specializaţi în culegerea, colectarea și analiza de intelligence strategic, precum și definirea clară şi eficientă a responsabilităților și a formatului activităților operative derulate de acești specialiști;

- dezvoltarea continuă a bazelor de date structurate şi profilate pe țintele monitorizate și modalitățile de validare a exactității și credibilității datelor şi informaţiilor care sunt stocate în aceste baze de date;

- elaborarea concepției, procedurilor de sistem și a instrumentarului specific pentru producția de intelligence strategic, precum și pentru managementul cerințelor de informații, al nevoii de intelligence și, în cele din urmă, pentru realizarea unui management performant al cunoașterii.

Creșterea potențialului informaţional se realizează prin valorizarea, partajarea și utilizarea eficientă a informațiilor acționale din produsele de intelligence strategic prin:

- managementul calificat şi performant al registrului de riscuri de nivel strategic prin intermediul operațiunilor sincronizate cu efecte multidimensionale;

- comportamentul proactiv, inițiativă bazată pe cunoaștere și operații bazate pe informații de valoare operativă.

Dezvoltarea capabilităților de suport decizional bazat pe tehnologie informatică avansată pentru avertizare timpurie și elaborarea unor strategii eficiente la nivel strategic se realizează prin:

- dezvoltarea și integrarea centrelor operative, a centrelor operaționale și a centrelor de situații într-un concept integrat care se bazează pe managementul informaţional multisursă şi multidisciplinar;

- utilizarea aplicațiilor software specializate, care să răspundă, în timp real, nevoilor operaționale ale sistemului integrat de răspuns la crizele interne. Aceste aplicații trebuie să permită o perspectivă amplă, de 360<sup>o</sup> asupra mediului operațional.

### **Rolul serviciilor de informaţii**

Conform studiilor efectuate în cadrul Universităţii Johns Hopkins – School of Advanced International Studies, rolul serviciilor de informaţii în construirea rezilienţei la situaţii de criză este fundamental pe patru funcţii, care pot fi îndeplinite pentru decelarea acestor riscuri. De asemenea, un alt important aspect îl reprezintă implementarea la nivelul serviciilor de informaţii a managementului analizei informaţiilor.

### **1. Identificarea vulnerabilităţilor interne şi externe**

În conformitate cu funcţia globală a intelligence-ului, respectiv de reducere a incertitudinii, serviciile de informaţii şi de securitate deţin un rol esenţial în identificarea vulnerabilităţilor în cadrul societăţilor şi organizaţiilor pe care trebuie să le protejeze, aceste vulnerabilităţi fiind comunicate factorilor decidenţi din instituţiile vizate pentru rezolvarea problemelor identificate.

Acest aspect poate implica analiza capacităţii de luare a deciziilor în cadrul organizaţiilor internaţionale de securitate, identificarea celor mai vulnerabile şi probabile infrastructuri critice care pot deveni ţinte ale adversarilor, monitorizarea continuă a acţiunilor şi organizării elementelor politice extremiste, precum şi elaborarea unor evaluări pertinente ale fluxurilor de securitate care să conducă la eficientizarea acestora la nivel tactic, operaţional şi strategic.

Aceste obiective pot fi realizate într-un orizont temporal foarte scurt, prin intermediul unui test de stress a funcţiilor esenţiale la nivel societal sau prin analize complexe ale unor scenarii pe termen mediu sau lung, care să cuprindă dimensiunea extinsă a rezilienţei înaintate, obiectiv de importanţă strategică la nivelul oricărui stat. De asemenea, analiza vulnerabilităţilor altor state reprezintă un aspect luat în calcul în cadrul activităţilor de intelligence, fie printr-un efort susţinut de colaborare sau fără cooperarea ţării vizate.

### **2. Gestionarea vulnerabilităţilor pe plan intern şi extern**

În cele mai multe situaţii, serviciile de informaţii joacă un rol important în faza subsecventă de gestionare a vulnerabilităţilor identificate, acestea întocmind produse informaţionale complete prin care se propun soluţii pentru găsirea de soluţii viabile pentru eliminarea vulnerabilităţilor sistemice.

Produsele analitice întocmite pot sprijini procedurile de luare a deciziilor, exerciţiile civile/militare în situaţii de criză, precum şi securitatea punctelor de acces care conectează statele la fluxurile globale de informaţii etc. Aceste aspect pot fi realizate în regim proactiv, prin antrenamente pe termen lung, sau printr-o orientare concentrată pe optimizarea imediată a capacităţii de reacţie în situaţii atipice sau de criză. Vulnerabilităţile pot fi gestionate, de asemenea, în afara frontierelor, spre exemplu prin realizarea de analize comparative (benchmarking), precum şi prin reformarea complexă a sectorului de securitate. Un alt exemplu relevant îl constituie modalitatea în care serviciile occidentale de securitate/intelligence au sprijinit, în mod continuu şi constant, reformarea serviciilor omologe din Europa Centrală şi de Est, înainte de aderarea acestor state la UE şi NATO. Prin abordarea vulnerabilităţilor din sistemul de securitate ale noilor membri, situaţia de securitate a fost optimizată atât pe plan intern, cât şi în plan extern, iar condiţiile create constituie premisele pentru o cooperare viitoare în plan securitar.

De fapt, cooperarea între serviciile de informaţii este absolut necesară având în vedere provocările complexe şi caracterizate prin asimetrie generate de fenomene caracterizate printr-un risc crescut de materializare şi efecte dezastruoase la nivel naţional şi internaţional (ex. terorismul internaţional, proliferarea armelor de distrugere în masă, criminalitatea cibernetică, criminalitatea organizată transfrontalieră).

### **3. Avertizarea şi monitorizarea situaţiilor de criză**

Monitorizarea şi avertizarea privind situaţiile potenţiale de risc reprezintă principalul obiectiv al serviciilor de informaţii şi securitate, acestea fiind relaţionate, în mod direct, cu toate vulnerabilităţile existente sus-menţionate. Avertizarea şi monitorizarea situaţiilor de criză pot fi realizate la nivel naţional, exclusiv în cooperare cu partenerii strategici, inclusiv prin implicarea activă a societăţii civile. De asemenea, acestea pot fi efectuate pe un orizont mediu sau lung de timp, prin aplicarea tehnicii scanării orizontului sau prin intermediul tehnicii scenariilor multiple, prin metoda avertizării timpurii sau cea a avertizării situaţionale imediate. Avertizarea şi monitorizarea colaborativă necesită o înţelegere comună a vulnerabilităţilor şi a percepţiei gradului de ameninţare între toate instituţiile cu atribuţii pe palierul securităţii naţionale.

### **4. Contracararea ameninţărilor şi tacticilor de natură hibridă**

Serviciile de informaţii deţin rolul principal în identificarea şi contracararea ameninţărilor şi tacticilor hibride utilizate de adversar pentru provocarea unei situaţii de criză. Ameninţările de natură hibridă sunt identificate în mod atipic, respectiv se porneşte de la analiza efectelor produse de acestea la cauzele reale şi, ulterior, identificarea şi documentarea calificată a sursei acestora. Prin această abordare proactivă se pot preveni anumite acte de sabotaj şi intruziunea "omuleţilor verzi" sau chiar este posibil ca serviciile de informaţii care deţin capabilităţi cibernetice de natură ofensive să contracareze eficient atacurile în derulare, în timp real, şi să conducă campanii de discreditare a adversarului. Cu toate că această misiune este efectuată de obicei în timp real, există posibilitatea ca misiunea specifică pentru contracararea unui atac de tip hibrid să fie pregătită şi realizată în cooperare cu partenerii instituţionali şi cu aliaţii.

Identificarea sursei reale a atacului de tip hibrid constituie o provocare pentru serviciile de informaţii, mai ales în ceea ce priveşte atacurile mediatice lansate în mediul online. În acest context, este esenţial ca serviciile de informaţii să coopereze pentru a identifica sursa reală a mesajelor false sau a celor cu potenţial de manipulare, scopul final fiind de a informa beneficiarii instituţionali de nivel înalt pentru a dispune măsuri de contracarare a acestor mesaje, în special prin activarea mecanismelor specifice comunicării strategice (STRATCOM).

### **5. Provocări actuale ale cooperării între serviciile de informaţii**

Dimensiunile temporale şi spaţiale specifice rezilienţei înaintate necesită, în primul rând, o cooperare internaţională funcţională pe palierul de intelligence, reperele acestei colaborări fiind stabilite prin acorduri şi tratate dedicate acestui domeniu deosebit de sensibil.

În spaţiul european, acest demers colaborativ a fost dezvoltat şi consolidat, în mod substanţial, în ultimii 20 de ani şi acoperă, în prezent, cooperarea serviciilor de informaţii şi securitate în special în domeniul prevenirii şi combaterii fenomenului terorist şi menţinerii securităţii interne, precum şi cooperarea dintre serviciile militare şi civile, în scopul sprijinirii politicii externe şi securitare.

Pe măsura dezvoltării cooperării pe scară largă (ex. structurile Uniunii Europene de informaţii), au fost identificate patru tipuri de ameninţări pe palierul colaborării, respectiv:

### - **interesele divergente ale statelor membre ale UE**

Statele membre ale UE realizează schimbul de informaţii, stabilesc obiective sau planifică misiunile pentru propriile servicii de informaţii, în situaţia în care aceste demersuri instituţionale sunt subsumate propriilor interese de securitate.

Necesitatea cooperării rezidă, în principal, din dimensiunea economică, precum şi din motivul sprijinirii obiectivelor comune promovate prin diferite tipuri de politici publice. În acest context s-a identificat faptul că există o anumită reticenţă în dezvoltarea cooperării, în special prin invocarea devoalării surselor şi metodelor/tehnicilor ale serviciilor de informaţii aparţinând unui stat sau a riscului de a fi identificate anumite obiective subsumate exclusiv autonomiei şi voinţei naţionale. Însă, având în vedere riscurile globale există interesul comun pentru dezvoltarea unor instrumente sau a unor politici comune specifice, fapt ce determină statele să treacă peste aceste temeri nejustificate, pentru a participa, în mod activ, la activităţile comune pe palierul informativ.

De fapt, în prezent, având în vedere multitudinea de riscuri care se manifestă la nivel internaţional, majoritatea dintre acestea de natură trasfrontalieră, cooperarea între serviciile de informaţii este esenţială pentru identificarea cu celeritate a acelor riscuri care se pot materializa în acţiuni violente ale adversarului comun (ex. producerea de atentate teroriste).

### - **rezistenţa birocratică**

Gradul de cooperare poate fi afectat, în mod semnificativ, de multitudinea de tipologii ale culturii organizaţionale, care sunt diferite chiar şi la nivelul forţelor de aplicare a legii (ex. poliţie) şi a serviciilor de intelligence, aspect ce poate constitui o provocare majoră în domeniile în care aceste forţe sunt obligate să conlucreze (ex. domeniul prevenirii şi combaterii terorismului, prevenirea şi combaterea criminalităţii organizate înalt specializate).

În acest context, interesul birocratic joacă un rol esenţial atunci când noile acorduri de cooperare pot pune în pericol investiţiile în dezvoltarea propriilor reţelele care au fost dezvoltate de-a lungul timpului la nivelul unei instituţii. De asemenea, rezistenţa birocratică poate fi asimilată cu fenomenul rezistenţei la schimbare, care se manifestă la nivelul oricărei organizaţii. Astfel, este necesar ca orice schimbare să fie explicată angajaţilor unei instituţii în mod transparent cu reliefarea, în principal, a avantajelor utilizării unei noi metodologii sau tehnologii, precum şi ceea ce trebuie făcut pentru implementarea acestora la nivel organizaţional.

Aceşti factori birocratici relevă faptul că obiectivele şi ambiţiile guvernamentale nu se concretizează întotdeauna la nivelul la care s-a dorit iniţial, fiind necesar să se analizeze înainte de derularea unui nou proiect care este percepţia privind dezvoltarea acestuia la nivelul angajaţilor instituţiei. Istoricul cooperării multilaterale în domeniul intelligence la nivel european furnizează o multitudine de exemple în care factorul birocratic a jucat un rol esenţial. În acest context, menţionăm iniţiativa Comisiei Europene de a plasa EUROPOL în centrul luptei împotriva terorismului după atacurile produse la nivel european, acest demers fiind obstrucţionat, în mod constant, având în vedere faptul că serviciile de informaţii şi cele de securitate naţională nu au dovedit apetenţă pentru dezvoltarea relaţiilor de cooperare cu organismul poliţienesc european.

După multe runde de dezbateri, statele membre ale UE au cedat presiunilor create de forurile de conducere comunitare, acceptând Agenţiei Europene EUROPOL rolul de coordonator al luptei împotriva terorismului, având în vedere caracterul pur transnaţional al acestui fenomen deosebit de periculor, care are impact major la nivel societal.

În concluzie, rezistenţa birocratică reprezintă un fenomen natural potenţat de rezistenţa la schimbare a funcţionarilor din cadrul agenţiilor de aplicare a legii şi din serviciile de informaţii naţionale.

### - **deficienţe în cooperarea intersectorială şi multidisciplinară**

O provocare care prezintă un grad mare de specificitate este reprezentată de presiunea intersectorială şi multidisciplinară pe care o ameninţare de criză, inclusiv de natură hibridă, o pune pe activitatea desfăşurată de serviciile de informaţii. Luând în considerare amploarea deosebită a tacticilor, mijloacelor şi metodelor de natură hibridă în diverse domenii (ex. cibernetic, civil, militar), schimbul de informaţii pentru contracararea acestor tehnici trebuie să acopere o plajă largă de entităţi (actori şi organizaţii), aspect greu de aplicat la nivel national şi extrem de dificil la nivel internaţional.

În acest context, se recomandă o abordare a cooperării pe orizontală, între experţii specializaţi pe anumite domenii de nişă, care să conducă la fundamentarea unor decizii coerente şi eficiente la nivel internaţional, menite să realizeze sinergii interinstituţionale şi sectoriale în plan operativ.

### - **asimetria temporală**

O provocare importantă este reprezentată de cea a perspectivelor temporale diferite, în relaţie cu ameninţările la adresa securităţii naţionale şi a Uniunii Europene, inclusiv în ceea ce priveşte percepţia asupra gradului de pericol reprezentat de un anumit fenomen. Spre exemplu, în cazul terorismului internaţional care se manifestă la nivelul UE, anumite state europene care nu au fost afectate în mod direct percep altfel această ameninţare vis-a-vis de statele membre unde s-au produs atacuri teroriste cu efecte dezastruase.

Analizând fluxurile de informaţii care oferă suport pentru politicile externe dezvoltate la nivelul Uniunii Europene, există sau a existat o asimetrie între dimensiunile temporale în ceea ce priveşte cererea şi oferta. Până în prezent, sprijinul acordat de serviciile de informaţii a fost mai consistent pe termen scurt şi mediu (3 luni – 2 ani), în detrimentul celor pe termen lung. Informaţiile actuale sunt în mare majoritate de natură non-clandestină, în special cu privire la acoperirea cu ştiri şi informaţii din surse deschise care sunt furnizate decidenţilor în timp real. Aceste aspecte intră flagrant în contradicţie cu ciclul politicilor din cadrul Politicii Externe a Uniunii Europene, unde ponderea cea mai reprezentativă a eforturilor este orientate către programele de reformă instituţională şi structurală pe termen mediu sau lung sau către dislocarea militarilor şi civililor pe palierul care nu este acoperit, în mod judicios, de informaţiile provenind din surse deschise.

Pe palierul dezvoltării cooperării un rol important, în acest sens, îl au formatele colaborative multilaterale, care sunt reprezentate de structurile europene de intelligence, înfiinţate tocmai pentru a putea răspunde eficient la ameninţările şi riscurile comune.

În acest sens, menţionăm principalele structuri de intelligence existente la nivelul Uniunii Europene, respectiv:

- *Centrul de Intelligence (INTCEN)* reprezintă principalul centru pentru analiza informaţiilor din cadrul Uniunii Europene. INTCEN este parte componentă a Serviciului de Acţiune Externă şi are rolul de elabora rapoarte comprehensive şi briefing-uri pe baza contribuţiilor statelor membre ale UE, serviciilor de informaţii, inclusiv a celor din ţări terţe cu care UE are acorduri de schimb de date şi informaţii operative, a documentelor primite de la alte organisme UE, precum şi din exploatarea surselor deschise. INTCEN furnizează, în principal, suport de specialitate, exclusiv pe palierul de intelligence, celorlalte organisme ale Uniunii Europene, în scopul fundamentării deciziilor la nivel tactic, operational şi strategic;

- *INTDIR* este structura care lucrează în mod direct cu INTCEN, în special în domeniul militar. Produsele informaţionale întocmite la nivelul acestui serviciu sunt destinate, în principal, organismelor din cadrul Serviciului European de Acţiune Externă şi, în special, Comitetului Militar. INTDIR, împreună cu INTCEN, realizează rapoarte în formatul "Capacitatea Individuală pentru Analiza de Intelligence";

- *EUROPOL* – informaţiile sunt furnizate de către statele membre ale UE sau provin din surse deschise/terţi, precum organizaţii internaţionale sau alte state partenere. Obiectivele strategice ale EUROPOL constau în prevenirea şi combaterea fenomenelor criminogene cu impact la nivelul UE, respectiv: terorismul internaţional, criminalitatea organizată transfrontalieră, ameninţările cibernetice – ex. criminalitatea în mediul cibernetic;

- *Grupul contraterorist (CTG)* este format din state membre ale UE, Norvegia şi Elveţia. Acest grup este poziţionat în afara structurilor UE, cu toate că furnizează produse analitice mai multor organisme cu putere de decizie din Uniunea Europeană;

- *FRONTEX* – funcţionează în calitate furnizor/consumator de intelligence, pe palierul ameninţărilor transfrontaliere. Această agenţie europeană elaborează analize de risc multisursă şi multidisciplinare, în principal pe baza datelor primare primite de la autorităţile care gestionează frontierele naţionale, precum şi din alte surse, inclusiv din exploatarea surselor deschise. FRONTEX joacă un rol deosebit de important în gestionarea crizei migraţioniste de la nivel european, care a debutat cu virulenţă extremă începând cu anul 2015;

- *Centrul Satelitar (SATCEN)* realizează produse de intelligence pe baza informaţiilor de tip geospaţial/imagistic, în special dedicate informării Înaltului Reprezentant al Uniunii Europene pentru afaceri externe şi politica de securitate. Principalele surse primare ale datelor satelitare sunt reprezentate de furnizorii comerciali, însă SATCEN are acces şi la resursele naţionale ale statelor membre ale UE, inclusiv la datele furnizate de sateliţii militari. Aceste informaţii satelitare sunt valoroase inclusiv pentru detectarea zonelor de risc, în ceea ce priveşte locaţiile sensibile ale adversarului (ex. depozite de armament, inclusiv de arme de distrugere în masă, identificarea locaţiilor grupărilor teroriste).

### **Recomandări de politici pentru eficientizarea activităţii de informaţii**

Una din modalităţile eficiente de a răspunde, în mod eficient, la ameninţări este de a consolida şi dezvolta mecanismele de rezilienţă la nivel naţional şi în statele partenere, precum şi de a îndeplini obiectivele şi standardele Uniunii Europene în acest domeniu. Un rol esenţial îl au serviciile naţionale/internaţionale de intelligence care îşi adaptatează în mod continuu mecanismele pentru a realiza cooperarea, în scopul consolidării rezilienţei la riscurile de securitate actuale care se manifestă la nivel internaţional.

În primul rând, apreciez că este necesar să se stabilească în mod coerent şi de o manieră comprehensivă cadrul conceptual şi metodologic pentru realizarea de sesiuni multilaterale de training pe palierul intelligence. Cele mai mari provocări pe palierul cooperării internaţionale în domeniul intelligence-ului acţional şi a schimbului de informaţii între instituţiile cu competenţe în domeniu îşi au originea în nivelurile insuficiente ale încrederii şi procedurilor culturale şi birocratice ale statelor/serviciilor partenere. Aceste bariere de natură birocratică care afectează procesul de cooperare sunt dificil de evitat, exclusiv prin schimbări intuitive sau ordine executive care impun anumite politici, însă pot fi diminuate prin aplicarea de stagii de pregătire intensive, modalitate prin care oficialii dobândesc cunoştinţe vaste privind conduita care trebuie adoptată pe palierul intelligence-ului multisursă şi multilateral.

Centrul de intelligence al Uniunii Europene (EU INTCEN) poate oferi, la solicitare, expertiză de specialitate oficialilor de la nivel naţional, nu doar celor care ocupă funcţii pe poziţii în domeniul intelligence în cadrul UE, ci şi ofiţerilor care lucrează la nivelul instituţiilor comunitare (ex. analiştii care lucrează în cadrul delegaţiilor externe ale UE), oficiali NATO (pentru a se familiariza cu sistemele UE), precum şi analiştilor din cadrul statelor partenere, în special cei care lucrează în cadrul structurilor de securitate.

Având în vedere faptul că sprijinul pe palierul intelligence pentru consolidarea rezilienţei trebuie să fie realizat în cooperare şi în coordonare cu alte state/organizaţii, programele comune de instruire pot reprezenta o modalitate eficientă şi eficace pentru stabilirea unei baze solide care să constituie bazele unei cooperări eficiente şi eficace.

Totodată, se impune necesitatea consolidării cooperării între analiştii de informaţii şi cei responsabili cu elaborarea politicilor, în scopul aprecierii corecte a rolurilor şi nevoilor fiecărei categorii de personal. Cooperarea între analişti şi responsabilii cu elaborarea politicilor constituie o situaţie de tip "win win", având în vedere faptul că cele două categorii de personal pot învăţa aspecte care le vor fi de folos în special pentru a înţelege mai bine cum funcţionează cele două sisteme şi modul cum se intersectează şi relaţia de interdependenţă dintre acestea. În momentul de faţă, cea mai mare parte a output-urilor de natură analitică din sistemul Uniunii Europene sunt comunicate în cadrul briefing-urilor de nivel înalt, de către manageri sau analiştii de problematică către factorii decidenţi. Având în vedere timpul limitat al factorilor decidenţi de nivel înalt, briefingurile se concentrează pe cele mai presante aspecte ale momentului, punctele care sunt prezentate necesitând un grad foarte mare de sinteză.

În acest context, consolidarea interacţiunilor interagenţii, precum şi identificarea şi punerea în practică a unor noi forme de interacţiune la toate nivelurile ierarhice, pot constitui fundamentul ajutării domeniilor specifice analizei de intelligence în mai multe faze temporale, permiţând intelligence-ului să contribuie, în mod decisiv, la anticiparea/prevenirea unor crize cu efecte în planul securităţii naţionale, dar şi cu impact la nivel comunitar şi internaţional.

În al treilea rând, produsele informative întocmite la nivelul Uniunii Europene, ar trebui realizate folosind extensiv sursele deschise, permiţând un răspuns mult mai eficient la prevenirea anumitor crize, inclusiv a celor de natură hibridă. Valoarea informaţiilor operative veridice şi cea a analizelor de risc realizate cu maximă celeritate constituie elemente extrem de importante pentru viabilitatea acestui proces informaţional care permite identificarea proactivă a potenţialelor crize la adresa securităţii naţionale. Având în vedere faptul că produsele multisursă de intelligence sunt elaborate, în principal, pe baza informaţiilor de o sensibilitate extremă, este necesară denominarea acestora, respectiv anonimizarea totală a sursei de informaţii, pentru a se putea lua decizii în plan operaţional, tactic şi strategic.

Având în vedere faptul că sprijinul de intelligence poate fi direcţionat către state terţe/partenere ale UE şi că acest concept al rezilienţei la criză este definit relativ vag în limbajul Uniunii Europene, se impune ca acest suport să răspundă concret şi coerent la cerinţele stabilite de către principiile democratice de natură liberală. Activităţile de intelligence sunt, în foarte multe sisteme socio-politice, indisolubil legate de politica de oprimare a societăţii civile şi de stabilitatea relativă a regimurilor nedemocratice şi totalitare.

În acest context, exemplificăm Primăvara arabă care nu a realizat tranziţiile democratice aşteptate de societatea occidentală şi în care multe persoane au crezut, a condus la învăţarea unor lecţii pragmatice pentru puterile occidentale, în sensul de a investi în stabilitatea vecinătăţilor Uniunii Europene. În măsura în care resursele europene pe palierul intelligence sunt angajate în proiectarea rezilienţei înaintate, prudenţa şi predicţia fenomenelor tip "lebădă neagră" va trebui să constituie principalul factor pentru planificarea corectă a misiunii şi a obiectivelor operaţionale care trebuie îndeplinite prin realizarea misiunilor respective.

# **9.6 Analiza şi planificarea strategică, scenariile şi opţiunile de răspuns Platforma de analiză multisursă integrată și de planificare strategică**

**Dimensiunea informațională**, respectiv operațiile bazate pe informații și operații centrate pe efecte în plan strategic, presupune, în primul rând, asigurarea superiorității informaționale prin aplicarea metodelor analitice specifice managementului analizei informaţiilor, măsuri specifice pentru creșterea cantității şi calităţii de intelligence, precum și cunoștințe necesare altor tipuri de management, respectiv, managementul integrat al riscului și managementul integrat al crizelor.

Superioritatea operațională se bazează pe superioritatea decizională care este determinată, în mod implicit, de superioritatea informațională. Sistemul complex de senzori care produc informaţie de calitate şi valorificabilă trebuie integrat conform unei concepții și unei arhitecturi unitare care să corespundă obiectivelor majore corelate în mod corespunzător cu potenţialele riscuri la adresa securității naţionale, structurat în mecanisme calificate de avertizare timpurie (tip "early warning").

Sistemul integrat şi coerent de răspuns la crizele interne și de management al riscurilor specifice trebuie să fie capabil, la orice moment, să amorseze întreg sistemul de senzori existent la nivel național, sursele de toate tipurile, precum și toate posibilitățile de colectare și analiză a informațiilor.

### **Paliere operaționale**

Pentru o gestionare corectă şi coerentă a întregului spectru de riscuri, ameninţări şi provocări la adresa securității naţionale, este necesar a fi dezvoltate mecanismele optime de operare, motiv pentru care este necesar a se identifica și defini așa-zisele "paliere operaționale", domenii de interes major pentru sistemul în sine, abordate din perspectiva conceptului operațional integrat.

Acestea pot fi de natură conceptuală, politică, strategii, planuri de implementare, proceduri operaționale etc., geografice, psiho-sociologice, sistemele de comandă, control și decizie, sistemele de intelligence.

Identificarea capabilităților strategice necesare asigurării securității interne include și analiza pertinentă şi comprehensivă a palierelor operaționale care prezintă relevanță în domeniu.

Un rol extrem de important este acordat procesului de transformare și recalibrare a sistemului de răspuns la crizele interne, în raport cu dinamica provocărilor.

Modul de operare al structurilor de criminalitate organizată, a grupurilor sau organizațiilor teroriste vizează intensificarea şi targhetarea culegerii de informații, exploatarea permeabilității și permisivității în zonele de interes operațional prin utilizarea rețelelor extinse de criminalitate organizată și corupție, precum și prin desfăşurarea de operațiuni informaționale prin utilizarea extensivă a mijloacelor informatice, acțiuni psihologice (PSYOPS), inducerea în eroare și afectarea efectivă a procesului de decizie.

Afectarea capacității factorilor de decizie se poate realiza prin acțiuni directe sau indirecte (ex. combinații informative) şi reprezintă un veritabil "*management al percepției*", care se bazează pe manipulare, inducere în eroare şi exploatarea eficace a limitelor generate de un management defectuos al cunoașterii.

În aceste condiții, obiectivul major la nivel decizional este de a dobândi și menține cu orice preţ superioritatea informațională, bazată pe informații corecte și veridice, culese în volum necesar și în timp real, care se realizează prin implementarea unui management al analizei informaţiilor extrem de performant.

Totodată, deţinerea superiorităţii informaționale este realizată atunci când câmpul de senzori prin care se colectează informaţii este suficient dimensionat și corect calibrat, culegerea informaţiilor este bine structurată pe baza unor planuri predefinite, iar analiza răspunde pe deplin nevoilor şi solicitărilor de informații ale decidenților de nivel înalt.

În acest context, putem discuta de inițiativă, proactivitate și eficiență, bazate pe exploatarea în timp util şi oportun a tuturor oportunităților identificate ca urmare a produselor de intelligence puse la dispoziție de un sistem integrat de răspuns la crizele interne, bine articulat şi consolidat prin metodologii şi proceduri de lucru interne.

Sistemul integrat pentru gestionarea crizelor interne, coagulează, în mod armonios, toate rezultatele activității de informații, planificarea corectă şi coerentă a resurselor necesare pentru atingerea obiectivelor operaţional şi strategică, precum și asigurarea intervențiilor în condiții de eficiență și eficacitate maximă, prin:

- controlul permanent al registrului de capabilități, cu scopul de a cunoaşte la orice moment ce resurse sunt disponibile pentru a gestiona în mod corespunzător o situaţie de criză;

- gestiunea unitară a riscurilor şi ameninţărilor, prin realizarea registrului de riscuri și implicit a oportunităților existente în realizarea completă şi coerentă a obiectivelor asumate la nivel instituţional, naţional sau internaţional;

- planificarea optimă şi proactivă a reacției și a acțiunilor informaționale strategice necesar a fi derulate, raportat la capabilitățile existente și cursurile de acțiune determinate în mod corect şi coerent;

- asigurarea unei platforme informatice/colaborative comune bazate pe analiza de intelligence, prin aplicarea principiilor specifice managementului informaţiilor, care să constituie liantul instituţional între structurile de informații și factorii de decizie strategică;

- abordarea unui comportament decizional proactiv bazat pe intelligence acționabil, realizat prin analiza de informaţii, și planificarea optimă a misiunilor.

Concluzionând, sistemul integrat de răspuns la crizele interne reprezintă un instrument strategic de planificare și conducere a acțiunilor pe tipuri de profile și competențe la nivel național, bazat pe un sistem de comandă și control integrat într-un sistem de sisteme, care asigură monitorizarea și evaluarea continuă şi comprehensivă a riscurilor și oportunităților asociate intereselor operaționale, planificarea eficientă în raport cu resursele și capabilitățile existente la un moment dat, precum și opțiunile decidenților determinate de obiectivele instituționale.

*Centrul de situații* trebuie să cuprindă în mod distinct următoarele capabilități și caracteristici:

- identificarea și reprezentarea corectă şi ergonomică a fluxurilor informaționale care prezintă interes pentru a fundamenta corect deciziile adoptate la nivel politico-strategic;

- capacitatea de a colecta date și informații cu grad înalt de relevanță în plan operaţional, tactic şi strategic;

- acoperire informațională integrată, respectiv prin culegerea de date, informații, intelligence acțional şi cunoștințe;

- vizualizarea multi-media, multidimensională şi multisursă a informațiilor cu valoare acţionabilă;

- munca în echipă, luarea deciziilor în mod interactiv;

- identificarea, monitorizarea și anticiparea evenimentelor cu potenţial impact în planul securităţii naţionale;

- ajustarea proactivă a cursului acțiunilor pentru evitarea materializării riscurilor, ameninţărilor şi vulnerabilităţilor cu potenţial impact în planul securităţii naţionale;

- asumarea răspunderii și urmărirea îndeplinirii responsabilităților stabilite prin planuri comune de acţiune, strategii, directive şi alte documente de planificare dedicate îndeplinirii obiectivelor instituţionale;

- protecția informațiilor clasificate și a celor nedestinate publicității, în scopul de a nu ajunge la dispoziţia adversarului care, în acest fel, ar deţine supremaţia informaţională şi un avantaj strategic important care să permită contracararea misiunilor şi activităţilor desfăşurate de propriile instituţii.

Implementarea sistemului de management integrat de gestionare a crizelor interne furnizează condiții fundamentate riguros din punct de vedere științific pentru suportul decizional și asigură, totodată:

- evaluarea continuă a tuturor evenimentelor, entităților, riscurilor şi ameninţărilor care pot pune în pericol securitatea naţională;

- identificarea riscurilor care trebuie tratate cu prioritate, în sensul identificării prioritizării riscurilor în funcţie de probabilitatea de manifestare a acestora şi de impactul la adresa securităţii naţionale;

- implementarea strategiilor de gestionare a riscurilor și crizelor, prin identificarea celor mai bune practici la nivel internaţional care să conducă la implementarea coerentă şi completă a acestora.

Toate categoriile de forțe specializate (militari, angajaţi ai serviciilor de informaţii, forțe de poliție, poliție de frontieră, jandarmerie, forțe de poliție specializate pentru controlul fenomenului de migrație și azil) reprezintă complexul de forțe specializate în asigurarea și restabilirea securității publice, componentă a securității naţionale.

Planificarea integrată, managementul integrat al riscurilor concurente cu potențial de dezvoltare în crize multipolare şi managementul analizei informaţiilor impun un nivel ridicat de interoperabilitate și mecanisme operaționale compatibile, complementare și oferirea de sprijin reciproc pentru desfăşurarea în bune condiţii a misiunilor.

# **CONCLUZII**

### **Contribuții personale și propuneri**

Cercetarea științifică *Managementul analizei informațiilor* reușește să îmbine aspectele teoretice specifice domeniului management cu cele ale analizei informațiilor, oferind *contribuții teoretice* (ex. noi metode analitice, dezvoltarea sau adaptarea celor existente la situația operativă actuală), *conceptuale și metodologice* (ex. conceptualizarea unui sistem integrat de management al crizelor bazat pe managementul analizei informațiilor), *empirice* și *legislative* (ex. conceperea unui proiect de act normativ care să realizeze în practică premisele înființării unui sistem managerial al gestionării crizelor prin managementul analizei informațiilor).

*Contribuțiile teoretice* la teza de doctorat au constat în analiza aprofundată a literaturii de specialitate din domeniul managementului și al analizei informațiilor, contribuția personală constând în:

- *fundamentarea teoretică a domeniului analizei strategice*, prin propunerea unui nou ciclu informațional specific acestui tip de analiză, precum și stabilirea principiilor și etapelor aferente;

- *crearea unor noi metode și tehnici analitice* care să constituie suportul științific pentru managementul analizei strategice (ex. analiza PESTELS, tehnica analitică pentru ierarhizarea grupărilor criminale);

- *modalitatea de identificare și selectare a indicatorilor de avertizare timpurie*, în contextul unui sistem de avertizare timpurie;

- *generarea instrumentarului și metodelor de lucru* aplicabile pe palierul managementului analizei informațiilor (ex. metode specifice pentru generarea/producția de idei, metode analitice prospective – analiza ipotezelor concurente, analiza SWOT, analiza PESTELS, analiza situațională, analiza PORTER, metoda analitică Avocatul Diavolului etc.).

*Contribuțiile conceptuale și de natură metodologică* din cadrul tezei constau în:

- *identificarea potențialelor riscuri de securitate* la nivel global, regional și național, prin monitorizarea continuă a mediului internațional de securitate, respectiv prin aplicarea metodelor și tehnicilor analitice menționate anterior;

- *explicitarea conceptelor de combatere a criminalității*, cu dezvoltarea conceptului de conducere a activității polițienești pe bază de informații (Intelligence-led policing), care reprezintă principalul aspect care sprijină procesul de luare a deciziilor la nivel strategic;

- *stabilirea unei metodologii de aplicare a teoriei lebedei negre*, prin identificarea și explicitarea etapelor necesare pentru detectarea fenomenelor cu probabilitate redusă de producere și impact major;

- *dezvoltarea conceptului managerial integrat pentru gestionarea situațiilor speciale și de criză* prin intermediul managementului analizei informațiilor, totodată fiind creată arhitectura sistemului de management al analizei informațiilor, sistemul integrat de management al riscului, avertizarea timpurie, alerta, analiza și planificarea strategică, scenariile și opțiunile de răspuns.

*Contribuția legislativă* constă în conceperea unui proiect de act normativ (ex. Ordonanță de Urgență a Guvernului) care să constituie, la nivel juridic, baza legală pentru funcționarea Sistemului național integrat de management al crizelor pe baza principiilor, instrumentelor și tehnicilor dezvoltate prin managementul analizei informațiilor. Cu această ocazie au fost stabilite instituțiile, structurile și mecanismele intra și interinstituționale necesare pentru gestionarea eficientă a unei situații de criză atât în domeniul ordinii și siguranței publice, cât și în ceea ce privește situațiile de urgență.

*Contribuțiile empirice* din cadrul tezei de doctorat s-au axat pe aplicarea metodei analitice lebăda neagră la nivelul statelor de interes din vecinătatea României, în scopul identificării riscurilor emergente cu potențial impact negativ la adresa securității țării noastre. În acest context, au fost solicitate puncte de vedere și contribuții de la experți din aceste state, datele și informațiile obținute fiind prelucrate și, subsecvent, analizate pentru a releva riscurile cu probabilitate foarte mică de apariție, însă care au un impact deosebit la nivel securitar.

În același context, pentru caracterizarea mediului de securitate la nivel internațional au fost colectate date și informații din surse deschise, după prelucrarea acestora fiind realizată o matrice multianuală care caracterizează tipologia riscurilor la nivel mondial.

Aceste aspecte au fost utile pentru a realiza modelul sistemului național de management al crizelor bazat pe managementul analizei informațiilor. În fapt s-a demonstrat că managementul analizei informațiilor contribuie, în mod decisiv, la fundamentarea deciziei la nivel strategic în orice fel de sistem (ex. sistemul de management al crizelor, sistemul educațional, sistemul de sănătate).

Cercetarea științifică realizată în cadrul tezei de doctorat a relevat confirmarea următoarelor ipoteze de lucru:

1. Sistemul de management integrat al crizelor depinde, în mod direct, de volumul şi calitatea informaţiilor analizate;

2. Metodele analitice clasice nu mai sunt utile în situaţii atipice caracterizate prin probabilitate mică de producere şi impact major;

3. Analiza strategică şi metodele specifice acestui tip de analiză răspund cel mai bine provocărilor actuale de securitate, fiind capabile să acopere nevoile de cunoaștere ale beneficiarilor de nivel înalt;

4. Caracterizarea mediului actual de securitate pe fondul mediului internaţional de securitate marcat de instabilitate accentuată şi de multiplicarea riscurilor asimetrice;

5. Stabilirea unei metode analitice tip "lebădă neagră" ("black swan") care să permită identificarea fenomenelor cu probabilitate foarte mică de producere şi impact major la nivel societal.

6. Necesitatea stabilirii la nivel naţional a unui Sistem de management integrat al crizelor bazat pe managementul analizei informaţiilor.

### **Propuneri și perspective viitoare ale cercetării**

Prezenta lucrare oferă analiștilor și experților posibilitatea de a dezvolta managementul analizei informațiilor pentru a putea fi utilizat și în alte domenii de activitate. Metodele analitice prezentate în cadrul lucrării pot fi perfecționate și adaptate pentru a defini eficient mediului de securitate actual, caracterizat printr-un grad crescut de impredictibilitate şi prin multiplicarea riscurilor şi ameninţărilor de natură asimetrică (ex. ameninţările hibride, terorismul, proliferarea armelor de distrugere în masă).

Managementul analizei informaţiilor a fost creat nu numai pentru a fi utilizat în cadrul structurilor Sistemului Naţional de Securitate, ci şi de către companii sau alte organizaţii pentru ca deciziile de nivel strategic să se ia pe baze ştiinţifice solide, analizându-se datele şi informaţiile disponibile la un moment dat.

În acest sens, economiştii pot folosi aceste cercetări pentru a dezvolta, adapta şi moderniza metodele analitice specifice managementului analizei informaţiilor pentru a fi utile în procesul de luare a deciziilor, inclusiv în analizele de risc realizate în mod curent în cadrul companiilor.

Totodată, managementul analizei informaţiilor poate fi cuprins în curricula universitară sub forma unui curs sau chiar a unui program masteral, elementele acestei ramuri a managementului fiind utilă tinerilor economişti pentru a-şi fundamenta ideile sau programele pe care le vor dezvolta la nivelul organizaţiilor unde vor fi angajaţi.

În concluzie, managementul analizei informaţiilor reprezintă un nou domeniu care poate fi dezvoltat în continuare în beneficiul organizaţiilor de stat şi private şi, implicit, al societăţii româneşti în ansamblu.

### **BIBLIOGRAFIE**

### **Cărţi şi articole de specialitate:**

1. "*Addressing the Challanges of Fake News*", Resolution adopted by the European People's Party (EPP) Political Assembly, Brussels, 4th-5th December 2017;

2. Administraţia Prezidenţială, "*Strategia Naţională de Apărare a Ţării pentru perioada 2015-2019 – O Românie puternică în Europa şi în lume*", [www.presidency.ro;](http://www.presidency.ro/)

3. Albu, P., *Crima organizată în perioada de tranziţie – o ameninţare majoră la adresa securităţii naţionale,* , Editura Ministerului Internelor şi Reformei Administrative, 2007, ISBN 978-973-745-054-8;

4. Albu, P., "*Metode şi tehnici operative folosite în munca de informaţii",* Editura M.A.I., Bucureşti, 2008;

5. Allison, G. & Zalikow, P., "*Essence of Decision: Explaining the Cuban Missile Crisis*", 2nd edition, Pearson Longman, 1999;

6. Andreescu, Anghel şi colaboratorii – *Noţiuni ale managementului din Ministerul de Interne, Editura M.I.,* 1998;

7. Ardelean, Virgil, "*Evoluţia criminalităţii – potenţial factor de risc pentru securitatea naţională"*, Colegiul Naţional de Apărare, 2000;

8. Association of Chief Police Officers – the National Center for Policing Excellence, "*Practice Advice on Tasking and Co-ordination*", 2006, UK;

9. Association of Chief Police Officers – National Policing Improvement Agency, "*Practice Advice on Analysis*", 2008, UK;

10.Association of Chief Police Officers – the National Center for Policing Excellence, "*Guidance on the National Briefing Model*", 2006, UK;

11.Association of Chief Police Officers – ACPO National Analyst Working Group, the National Center for Policing Excellence, "*Major Incident Analysis Manual (Revised Edition)*", 2006;

12.Association of Chief Police Officers – the National Center for Policing Excellence, "*Introduction to Intelligence-Led Policing*", 2007, U.S.;

13.Association of Chief Police Officers – the National Center for Policing Excellence, "*Guidance on the Management of Police Information*", 2006, UK;

14. Axante, M., "*Cercetare, informaţii, spionaj",* Editura Niculescu, Bucureşti, 2005;

15. Balaban-Grăjdan, Sofia, Ivan, Lucian, "*Contribuţia Rezoluţiei Consiliului de Securitate nr. 1540/2004 la neproliferarea armelor de distrugere în masă*", Publicaţia "LEX" a Ministerului Apărării Naţionale, nr. 1/2006, ISSN 1841-2807;

16.Barger, Deborah G., "*Toward a Revolution in Intelligence Affairs*", RAND Corporation – National Security Research Division, U.S., 2005;

17.Bărbuţă, Cristian, "*De la informaţie la intelligence*", Editura Sitech, Craiova, 2013;

18.Burduş, E., Căprărescu, G., Cochină, I., Verboncu, I., Nicolescu, O., Zorleţan, T., "*Management",* Editura Didactică şi Pedagogică, Bucureşti, 1992;

19.Carter, David L., Ph.D., "*Law Enforcement Intelligence: A Guide for State, Local, and Tribal Enforcement Agency*", U.S. Department of Justice – Office for Community Oriented Policing Services, 2007, U.S.;

20.Choi, J., Choi, Y, "*Dimensions of Leadership in Public Relations: Exploring an Organization-Wide Perspective"*, 2012;

21.Cofan, Sorina-Maria, *"Asociaţia profesională a analiştilor de informaţii – o necesitate?!*", Revista Română de Studii de Intelligence nr. 10/2013, Editată de Serviciul Român de Informaţii;

22.Cofan Sorina-Maria, Ivan, Lucian, Dogaru, Valentin, Cios, Anca, Savin, Mihaela, Dascălu, Mihai, Manolescu, Mihai, Gighileanu, Florin-Valentin, Fierbinţeanu, Cristinel, Răcăşan, Teodor, Cuceariaev, Andrei, "*Manualul Analiza Informaților"*, editura Ministerului Afacerilor Interne București 2014, ISBN 978-973-745-129-3;

23.Cofan, Sorina-Maria, Băloi, Aurel-Mihail, *"Intelligence Analysis: a keytool for modern police management – The Romanian perspective",* articol prezentat la Conferinţa IPES de la Budapesta – Ungaria;

24."*Criminal Intelligence Training – Manual for Analysts*", Programul UNODC – "Regional Programme Office South Eastern Europe";

25.Diaz, Gustavo – UNISCI – Universidad Completense de Madrid; Diaz, Gustavo – UNISCI – Universidad Complense de Madrid; *"Covert Action and its Necessity in 21st Century Counter-terrorism"*, publicat în UNISCI Discussion Papers no. 11, May 2006, ISSN 1696-2206;

26.Dogaru, Horia, Ivan, Lucian, "*Reglementări în domeniul neproliferării armelor de distrugere în masă*", publicat în Revista Română de Drept Umanitar nr. 5/2000 şi nr. 1/2001, ISSN 1221-8774;

27.EUROPOL, "*Serious and Organised Crime Threat Assessment – Crime in the age of technology*", 2017;

28.EUROPOL, "*TE-SAT 2016 – European Union Terrorism Situation and Trend Report 2016*", ISBN 978-92-95200-68-5;

29."*Fake News – are they a threat to national security*", conferinţă organizată la data de 15 iunie 2018 de Partidul Popular European din Parlamentul European, în cooperare cu Global Institute for Cybersecurity Technologies;

30.Felson, Marcus, Clarke, Ronald V., "*Oportunity Makes the Thief – Practical theory for crime prevention*", Police Research Series, Paper 98, 1998;

31.Gaub, Florence, "*What if...Conceivable crises: unpredictable in 2017, unmanageable in 2020?*", EU Institute for Security Studies, Revista ISSUE, Raportul nr. 34/2017, ISBN 978- 92-9198-624-8;

32."*Ghidul analistului de intelligence – compendiu pentru analiştii debutanţi*", Editura Academiei Naţionale de Informaţii "Mihai Viteazul", Bucureşti, 2011, ISBN 978-606-532- 059-8;

33."*Global Peace Index 2018 Snapshot – Measuring peace in a complex World*", Institute for Economics & Peace, 2018;

34.Grawitz, M., "*Lexique des sciences sociales*", Editura Dalloz, 1994;

35.Green, Jack R., "*Community Policing in America: Changing the Nature, Structure and Function of the Police*", 2000;

36."*Guidelines for Starting an Analytic Unit*", the International Association of Law Enforcement Intelligence Analysts, Inc. (IALEIA), 1997;

37.Herman, Michael, *"Ethics and Intelligence after September 2001*", publicat în Intelligence and National Security 10, no. 2 (Summer 2004);

38.Heuer, Richards J. Jr., Pherson, Randolph H. – "*Structured Analytic Techniques for Intelligence Analysis", 2011;*

39.Heuer, Richards J. Jr., "*Psychology of Intelligence Analysis"*, Center for the Study of Intelligence, Central Intelligence Agency, 1999;

40.INTERPOL, "*ICPO – Interpol Guidelines on Criminal Intelligence Analysis*", version 3, 2000;

41.Ivan, Lucian "*Methods for Improving Collection and Analysis in Order to Contribute to Non-Proliferation of Weapons of Mass Destruction*", Proceedings of the XIXth International Conference "Intelligence in the Knowledge Society", Editura Academiei Naţionale de Informaţii "Mihai Viteazul", Bucureşti, 2014, ISSN 2392-7542;

42.Ivan, Lucian "*Strategic Intelligence and Organized Crime*", Proceedings of the XXth International Conference "Intelligence in the Knowledge Society", Editura Academiei Naţionale de Informaţii "Mihai Viteazul", Bucureşti, 2015, ISSN 2392-7542;

43.Ivan, Lucian "*An Analysis on Illegal Migration – Trends, Perspectives and Appropriate Response*", Proceedings of the XXIst International Conference "Intelligence in the Knowledge Society", Editura Academiei Naţionale de Informaţii "Mihai Viteazul", Bucureşti, 2016, ISSN 2392-7542;

44.Ivan, Lucian "*Acordul de instalaţie*", publicat în Buletinul Convenţiei privind interzicerea armelor chimice nr. 3/1998, ISSN 1224-3353;

45. Ivan, Lucian, "*Regimul național de control al exporturilor de produse strategice*", publicat în Buletinul de Informare și Documentare al MAI nr. 4/2013, ISSN 2065-9318;

46. Ivan, Lucian, "*Implementarea în România a prevederilor Convenţiei privind interzicerea armelor chimice*", publicat în Buletinul de Informare şi Documentare nr. 6/2013 al Ministerului Afacerilor Interne, ISSN 2065-9318;

47. Ivan, Lucian, "*SLEIPNIR – tehnică analitică pentru ierarhizarea grupărilor criminale*", publicat în Buletinul de Informare și Documentare al MAI, nr. 1/2014, ISSN 2065-9318;

48. Ivan, Lucian, "*Rolul determinant al analizei strategice în domeniul securităţii naţionale*", Revista INFOSFERA nr. 4/2015, editată de Ministerul Apărării Naţionale – Direcţia Generală de Informaţii a Apărării, ISSN 2065-3395;

49. Ivan, Lucian, "*Importanţa analizei reţelelor sociale în gestionarea crizelor de ordine publică*", publicat în Buletinul de Informare şi Documentare nr. 1/2016 al Ministerului Afacerilor Interne, ISSN 2065-9318;

50. Ivan, Lucian, "*Rolul analizei din surse deschise în evaluările de nivel strategic*", publicat în Buletinul de Informare şi Documentare nr. 2/2016 al Ministerului Afacerilor Interne, ISSN 2065-9318;

51. Ivan, Lucian, "*Tipologia analizei informaţiilor*", publicat în Buletinul de Informare şi Documentare nr. 3/2016 al Ministerului Afacerilor Interne, ISSN 2065-9318;

52. Ivan, Lucian, "*Rolul Comunității Naționale de Informații în prezervarea securității naționale*", publicat în Buletinul de Informare și Documentare al MAI nr. 4/2016, ISSN 2065- 9318;

53. Ivan, Lucian, "*Rolul analizei operaționale în destructurarea rețelelor de crimă organizată*", publicat în Buletinul de Informare și Documentare al MAI, nr. 5/2016, ISSN 2065-9318;

54. Ivan, Lucian, "*Analiza PEST – instrument managerial util pentru caracterizarea mediului extern al organizaţiei*", publicat în Buletinul de Informare și Documentare al MAI, nr. 3/2017, ISSN 2065-9318;

55. Ivan, Lucian, "*Analiza ipotezelor concurente – instrument modern specific analizei prospective*", publicat în Buletinul de Informare și Documentare al MAI, nr. 5/2017, ISSN 2065-9318;

56. Ivan, Lucian, Petrescu, Anca-Gabriela, Ivan, Izabel-Daniela, Companiş, Iulia, "*Elemente de management al prevenirii şi combaterii utilizării armelor de distrugere în masă vol. I*", 2009, editată de Grafoanaytis Ploieşti, ISBN 978-973-88966-7-3;

57. Ivan, Lucian, "*SOCTA – instrument managerial eficient de combatere a criminalității organizate transfrontaliere*", Revista INFOSFERA nr. 1/2016, ISSN 2065- 3395, Editată de Ministerul Apărării Naționale – Direcția Generală de Informații a Apărării;

58. Ivan, Lucian, "*Rolul determinant al analizei strategice în domeniul securității naționale*", Revista Infosfera nr. 4/2015, editată de Ministerul Apărării Naţionale – Direcţia Generală de Informaţii a Apărării, ISSN: 2065-3395;

59. Ivan, Lucian, "*Analiza PEST – instrument managerial util pentru caracterizarea mediului extern al organizaţiei*", publicat în Buletinul de Informare şi Documentare nr. 3/2017 al Ministerului Afacerilor Interne;

60.Ivan, Lucian, Săvulescu, Ionel-Ștefan, *"Standarde ocupaționale în analiza de intelligence"*, publicat în Revista PRO PATRIA LEX nr. 1(30)2017, editată de Academia de Poliție "Alexandru Ioan Cuza" din București, ISSN 1584-3556;

61.Ivan, Lucian, Ghelţu, Gina-Nuţi, Bilcan, George Adrian, "*Using Scenarios Models for Combating Illegal Migration*", prezentat cu ocazia Conferinţei Internaţionale "*Contemporany Challanges for the Society in the context of the recent economic and social changes*" (în curs de publicare în volumul conferinţei), 2017;

62.Ivan, Lucian, Ghelţu, Gina–Nuţi, Bilcan, George Adrian, "*Elemente de management al grupărilor criminale –tipologia grupărilor de crimă organizată",* articol susţinut cu ocazia Simpozionului Cercetării Doctorale al Universităţii Valahia din Târgovişte, 2017, în curs de publicare;

63.Ivan, Lucian, Petrescu, Anca-Gabriela, Bilcan, Florentina-Raluca, "*Globalization of Terrorism and the Impact on Europe Economy*", susţinut în cadrul Conferiţei Internaţionale *,,GLOBALIZATION, INNOVATION AND DEVELOPMENT. TRENDS AND PROSPECTS."*, urmează să fie publicat în volumul conferinţei la Editura LUMEN;

64.John, Tim, Maguire, Mike, "*The National Intelligence Model: key lessons from early research*", Home Office Online Report 30/04, 2004, UK;

65.Lange, Sabina, Nechev, Zoran, Trauner, Florian "*Resilience in the Western Balkans*", EU Institute for Security Studies, Revista ISSUE, Raportul nr. 36/2017, ISBN 978-92-9198- 626-2;

66.Le, Vy, "*Organised Crime Typologies: Structure, Activities and Conditions*", International Journal of Criminology and Sociology, 2012;

67.Linson, Harold A., Tureft, Murray, "*The Delphi Method – Techniques and Applications*", Portland State University, 2002, U.S.;

68.Maior, George Cristian MAIOR, "*Un război al minţii – Intelligence, servicii de informaţii şi cunoaştere strategică în secolul XXI*", Editura RAO, 2010, ISBN 978-606-8255- 14-9;

69.Martens, Maria, "*Chemical, Biological, Radiological and Nuclear Terrorism: The Rise of Daesh and Future Challanges*", NATO Parlamentary Assembly, 2011;

70.Mănescu, Ramona Nicole, "*The Hybrid Warfare*", Editura Vizual, Bucureşti, 2018, ISBN 978-973-587-200-7;

71.Mănescu, Ramona Nicole, "*European Neghbourhood Policy and Migration*", Editura Vizual, Bucureşti, 2018, ISBN 978-973-587-202-1;

72.Mănescu, Ramona Nicole, "*Security and Terrorism*", Editura Vizual, Bucureşti, 2018, ISBN 978-973-587-201-4;

73.McDowell, Don, "*Strategic Intelligence & Analysis*", Selected Writing, 2000, ISBN 1 876287 02 0;

74.McDowell, Don, "*Strategic Intelligence – A Handbook for Practitioners, Managers and Users*", 1 876287 04 7;

75.Medar, Sergiu, "*Informaţiile militare în contextul de securitate actual",* Editura Centrului Tehnic Editorial al Armatei, Bucureşti, 2006;

76. Mihuleac, Emil, "*Bazele managementului"*, Editura Romfel, Bucureşti, 1994;

77. Militaru, Gh., Stăncioiu, I., "*Management – Elemente fundamentale",* Editura Teora, Bucureşti, 1998;

78. Morajev, Kaveh – Manchester University; Diaz, Gustavo – UNISCI – Universidad Completense de Madrid; *"Critical Issues in Contemporany Counter-intelligence"*, publicat în UNISCI Discussion Papers no. 13, January 2007, ISSN 1696-2206;

79. Naylor, R.T., *"Mafias, Myths and Markets: On the Theory and Practices of Enterprise Crime"*, Transnational Organized Crime, Vol. 3, No. 3;

80. Naylor, R.T., *"Wages of Crime: Black Markets, Illegal Finance and the Underworld Economy"*, Ithaca: Cornell University Press, 2002;

81. Newburn, Tim, "*Handbook of Policing*", Editura Routledge, New York, 2008;

82.Nicula, Valentin-Ionuţ, "*Several Arguments for Using Qualitative Methods of Risk Analysis in Intelligence*", Proceedings of the XXth International Conference "Intelligence in the Knowledge Society", Bucureşti, 2015, ISSN 2392-7542;

83.Peterson, Marylin, "*Intelligence-Led Policing: The New Intelligence Architecture*", U.S. Department of Justice, Office of Justice Programs, Bureau of Justice Assistance, 2005, NCJ 210681;

84.Petrescu, Anca-Gabriela, Ivan, Lucian, "*Planificarea strategică – element esenţial al managementului strategic în cadrul instituţiilor din Sistemul Naţional de Apărare, Ordine Publică şi Securitate Naţională*", publicat în Revista INFOSFERA nr. 1/2017 editată de Ministerul Apărării Naţionale – Direcţia Generală de Informaţii a Apărării, ISSN 2065-3395;

85.Petrescu, Anca-Gabriela, Ivan, Lucian, "*Analiza criminalităţii organizate la nivelul Uniunii Europene*", publicată în nr. 10/2018 al Revistei Diplomacy & Intelligence, ISSN 2344-3650, editată de Centrul de Strategii Aplicate;

86.Petrescu, Anca-Gabriela, Săvulescu, Ionel-Ştefan, Ivan, Lucian, "*Tipologia grupărilor de crimă organizată*", în curs de publicare în Revista Diplomacy & Intelligence, ISSN 2344-3650, editată de Centrul de Strategii Aplicate;

87.Petrescu, Marius, Ivan, Lucian, "*Prevederile Convenţiei privind interzicerea armelor chimice*", publicat în Buletinul Neproliferării nr. 1/1999, ISSN 1454-6817;

88.Petrescu, Marius, Ivan, Lucian, "*Stadiul implementării Convenţiei privind interzicerea armelor chimice*", publicat în Buletinul Convenţiei privind interzicerea armelor chimice nr. 4/1999, ISSN 1224-3353;

89.Radu, I., Ursăcescu, M., Vlădeanu, D., Cioc, M., Burlacu, S., "*Informatică și management*", Editura Universitară București, 2005;

90.Ratcliffe, Jerry H., "*Intelligence-led Policing: Trends&Issues in Crime and Criminal Justice*", no. 248, editat de Australian Institute of Criminology, 2003, ISSN 0817-8542;

91.Rădoi, Mireille, "*Serviciile de informaţii şi decizia politică"*, Editura Tritonic, 2003;

92."*Results of a Pilot Survey of Forty Selected Organised Criminal Groups in Sixteen Countries*", United Nation Office on Drugs and Crime, September 2002;

93.Reuter, Peter, *"Disorganized Crime: Illegal Markets and the Mafia"*, Cambridge: MIT Press, 1983;

94.*Sleipnir Version 2.0 – Organized Crime Groups Capability Measurement Matrix*, RCMP Criminal Intelligence;

95.Sparrow, Malcolm K., "*The application of network analysis to criminal intelligence: An assessment of the prospects*", Social Networks 13 (1991) 251-274;

96.*"Standard ocupaţional analist de informaţii",* Ordinul MMFPSPV nr. 150/2013, Ordinul INS nr. 132/2013, disponibil la adresa web [http://www.rubinian.com/cor\\_5\\_ocupatia.php;](http://www.rubinian.com/cor_5_ocupatia.php)

97.Stang, Gerald, "*Securing the Energy Union: five pillars and five regions*", EU Institute for Security Studies, Revista ISSUE, Raportul nr. 32/2017, ISBN 978-92-9198-614- 9;

98.Steiner, James E. – *"Restoring the Red Line Between Intelligence and Policy on Covert Action"*, publicat în International Journal of Intelligence and Counterintelligence, 19 (2006);

99.Strong, Steven J., "*Project SLEIPNIR: An Analytical Technique for Operational Priority Setting"*, Royal Canadian Mounted Police<sup>72</sup>;

100. Sutton, Mike, Schneider, Jaqueline, Hetheington, Sarah, "*Tackling Theft with the Market Reduction Approach*", Crime Reduction Research Series Paper 8, 2001, ISBN 1- 84082-661-4;

101.Topliceanu, Petru-Cătălin, *"Relația analist de informații-beneficiar, un factor determinant în analiza strategică"*, Revista Infosfera nr. 1/2018 editată de Ministerul Apărării Naţionale – Direcţia Generală de Informaţii a Apărării, ISSN 2065-3395;

102.Verboncu, I., Nicolescu, O., "*Management",* Editura Economică, Bucureşti, 1995;

103.Verboncu, I., Nicolescu, O., "*Fundamentele managementului organizaţiei",* Editura Tribuna Economică, Bucureşti, 2001;

104.Troncotă, Cristian, "*România şi frontul secret"*, Editura Elion, Bucureşti, 2008;

105.Voicu, Costică, Prună, Ştefan, "*Managementul organizaţional al Poliţiei"*, Editura Mediauno, 2007;

106.Voicu, Costică, *Coordonatele pregătirii managerilor din structurile Ministerului de Interne*, Buletin Documentar nr. 1(4)-2000, Editura Ministerului de Interne;

107.United States – Department of Justice, DHS/DOJ Fusion Process Technical Assistance, "*Analytic Skills&Knowledge Review*", 2001, U.S.;

108.Weiskopf, Martin, Engert, Alexander, "*Manual metodologic pentru analize*", Oficiul Federal de Combatere a Criminalităţii, proiectul european RO2006/IB/JH/06 – "Adopting the Intelligence-Led Policing in the Field of Organised Crime", 2008;

109.Zaharia, Toma, "*Provocări ale managementului resurselor umane, Resursele Umane în Ministerul de Interne",* Buletin de informare şi documentare al Direcţiei Management Resurse Umane, Anul I, Nr. I, 2000;

### **Acte normative:**

1. [Legea apelor nr. 107/1996,](javascript:OpenDocumentView(44646,%20733960);) cu modificările ulterioare;

2. [Legea nr. 132/1997](javascript:OpenDocumentView(9907,%2078607);) privind rechiziţiile de bunuri şi prestările de servicii în interes public;

3. [Legea nr. 477/2003](javascript:OpenDocumentView(46243,%20770938);) privind pregătirea economiei naţionale şi a teritoriului pentru apărare;

4. [Ordonanţa de urgenţă](javascript:OpenDocumentView(9834,%2077542);) [a Guvernului nr. 1/1999](javascript:OpenDocumentView(9834,%2077542);) privind regimul stării de asediu şi regimul stării de urgenţă;

5. [Ordonanţa de urgenţă](javascript:OpenDocumentView(51989,%20882173);) [a Guvernului nr. 64/2003](javascript:OpenDocumentView(51989,%20882173);) pentru stabilirea unor măsuri privind înfiinţarea, organizarea, reorganizarea sau funcţionarea unor structuri din cadrul aparatului de lucru al Guvernului, a ministerelor, a altor organe de specialitate ale administraţiei publice centrale şi a unor instituţii publice, cu modificările ulterioare;

6. [Ordonanţa Guvernului nr. 88/2001](javascript:OpenDocumentView(23064,%20329475);) privind înfiinţarea, organizarea şi funcţionarea serviciilor publice comunitare pentru situaţii de urgenţă, aprobată cu modificări şi completări prin Legea nr. 363/2002;

7. [Hotărârea Guvernului nr. 635/1995](javascript:OpenDocumentView(42494,%20700977);) privind culegerea de informaţii şi transmiterea deciziilor în cazul apărării împotriva dezastrelor;

8. [Hotărârea Guvernului nr. 638/1999](javascript:OpenDocumentView(14749,%20127432);) privind aprobarea Regulamentului de apărare împotriva inundaţiilor, fenomenelor meteorologice periculoase şi accidentelor la construcţiile hidrotehnice şi a Normativului-cadru de dotare cu materiale şi mijloace de apărare operativă împotriva inundaţiilor şi gheţurilor;

9. [Hotărârea Guvernului nr. 1.088/2000](javascript:OpenDocumentView(5076,%2043663);) pentru aprobarea Regulamentului de apărare împotriva incendiilor în masă;

10. Hotărârea Guvernului nr. 501 din 1 iunie 2005 pentru aprobarea Criteriilor privind asigurarea mijloacelor de protecţie individuală a cetăţenilor;

11. Hotărârea Guvernului nr. 547 din 9 iunie 2005 pentru aprobarea Strategiei naţionale de protecţie civilă;

12. Hotărârea Guvernului nr. 642 din 29 iunie 2005 pentru aprobarea Criteriilor de clasificare a unităţilor administrativ-teritoriale, instituţiilor publice şi operatorilor economici din punct de vedere al protecţiei civile, în funcţie de tipurile de riscuri specifice.

### **Surse bibliografice on-line:**

- 1. jratcliffe.net/research/sleipnir/SLEIPNIRv2\_unclassified.pdf;
- 2. [http://www.ecfr.eu;](http://www.ecfr.eu/)
- 3. [https://warontherocks.com;](https://warontherocks.com/)
- 4. [https://en.wikipedia.org;](https://en.wikipedia.org/)
- 5. [https://hu.glosbe.com;](https://hu.glosbe.com/)
- 6. [http://www.europal.europa.eu;](http://www.europal.europa.eu/)
- 7. [https://ro.sputnik.md;](https://ro.sputnik.md/)
- 8. [https://www.europalibera.org;](https://www.europalibera.org/)
- 9. [https://ro.wikipedia.org;](https://ro.wikipedia.org/)
- 10. [http://www.onouaprovocare.ro;](http://www.onouaprovocare.ro/)
- 11. [http://www.mmuncii.ro;](http://www.mmuncii.ro/)
- 12. http://www.anc.edu.ro;
- 13. [http://www.cnfpa.ro;](http://www.cnfpa.ro/)
- 14. [http://www.zf.ro;](http://www.zf.ro/)
- 15. [https://www.curierulnational.ro;](https://www.curierulnational.ro/)
- 16. [https://www.agerpres.ro;](https://www.agerpres.ro/)
- 17. [http://www.rador.ro;](http://www.rador.ro/)
- 18. [http://www.mediafax.ro;](http://www.mediafax.ro/)
- 19. [http://www.bursa.ro;](http://www.bursa.ro/)
- 20. [https://www.businesscover.ro;](https://www.businesscover.ro/)
- 21. [http://www.adevarul.ro;](http://www.adevarul.ro/)
- 22. [http://www.pdfs.semanticscholar.org](http://www.pdfs.semanticscholar.org/)
- 23. [http://www.universuljuridic.ro](http://www.universuljuridic.ro/)
- 24. [http://www.gandulinfo.ro;](http://www.gandulinfo.ro/)
- 25. [https://library.college.police.uk;](https://library.college.police.uk/)
- 26. [http://ro.scribd.com/doc.](http://ro.scribd.com/doc/46910790/Modelul-Lui-Porter#scribd)

### **LISTA FIGURILOR**

Figura nr. 1 - Ciclul informaţional clasic

Figura nr. 2 - Ciclul informaţional strategic

Figura nr. 3 – Abordarea graduală a analizei strategice

Figura nr. 4 - Diagrama activităţii repetitive de culegere şi interpretare a datelor

Figura nr. 5 – Reprezentarea modului de utilizare a software-ului PARC ACH 2.0.5

Figura nr. 6 – Reliefarea forţelor generate prin metoda analitică a lui Porter

Figura nr. 7 – Factorii care influenţează instabilitatea socială globală

Figura nr. 8 - Diagrama sistemului de analiză a informaţiilor

în contextul gestionării crizelor

Figura nr. 9 – Sistemul colectare – analiză - operaţiuni

Figura nr. 10 – Sistemul de răspuns la crize interne complexe

Figura nr. 11 - Relaţia Informaţii – baze de date - decizie

### **LISTA TABELELOR**

Tabelul nr. 1 – Exemplu de planificarea unui Brainstorming

Tabelul nr. 2 - Matricea analizei ipotezelor concurente

Tabelul nr. 3 - Valorile posibile atribuite itemilor pentru nivele diferite de credibilitate,

relevanţă şi inconsistenţă

Tabelul nr. 4 - Nivelurile de dezacord în cadrul ACH colaborativ

Tabelul nr. 5 - Adoptarea strategiilor specifice SWOT

Tabelul nr. 6 - Descrierea factorilor politici, economici, sociali şi tehnologici

Tabelul nr. 7 – Avantaje şi dezavantaje în realizarea analizei PEST

Tabelul nr. 8 - Calculul factorului ponderal q

Tabelul nr. 9 - Tabel comparativ reprezentând obținerea valorii utile

Tabelul nr. 10 - Comparaţie elementară între cinci atentate cu automobile capcană comise în aceeaşi zi

Tabelul nr. 11 – Tabel comparativ furturi magazine de amanet

Tabelul nr. 12 – Similitudini între cazurile de furt

Tabelul nr. 13 – Punctajul alocat fiecărui atribut

Tabelul nr. 14 – Matricea ierarhizării grupărilor

Anexa nr. 1

#### Nr. crt. 2007 2008 2009 2010 2011 2012 2013 2014 2015 2016 2017 1. Căderea infrastructurii critice Scăderea preţurilor bunurilor Scăderea preţurilor bunurilor Scăderea preţurilor bunurilor Furtuni şi cicloane Dispersia severă a veniturilor Dispersia severă a veniturilor Dispersia veniturilor Creşterea conflictelor între stateconsecinţe regionale Migraţie ilegală Evenimente meteo extreme 2. Boli cronice în statele dezvoltate Instabilitate în Orientul Mijlociu Încetinirea economiei Chinei (≤6%) Încetinirea economiei Chinei (≤6%) Inundaţii Balanţa fiscală neechilibrată Balanţa fiscală neechilibrată Evenimente meteo extreme Evenimente meteo extreme Evenimente meteo extreme Migraţie ilegală 3. Preţul petrolului State eşuate Boli cronice Boli cronice Corupţie Creşterea emisiilor de gaze Creşterea emisiilor de gaze Şomaj Eşecul guvernării Eşec în gestionarea schimbărilor climatice Dezastre naturale majore 4. Criza economică din China Scăderea preţurilor la petrol şi gaze Probleme globale Crize fiscale Pierderea biodiversităţii Atacuri cibernetice Criza surselor de apă Schimbarea climatică State în colaps şi criză Creşterea conflictelor între stateconsecinţe regionale Atacuri teroriste de amploare 5. Scăderea preţurilor bunurilor Boli cronice în statele dezvoltate Reducere economică globală Probleme globale Schimbări climatice Criza surselor de apă Gestionarea defectuoasă a problematicii persoanelor în vârstă Atacuri cibernetice Şomaj structural Catastrofe naturale majore Incidente privind furtul de date

# **Primele cinci riscuri la nivel mondial din punct de vedere al probabilităţii de producere**

Legendă:

Economic Mediu Geopolitic Societal Tehnologic

# **Primele cinci riscuri la nivel mondial din punct de vedere al impactului producerii**

Economic Mediu Geopolitic Societal Tehnologic

### Anexa nr. 3

# Anexa nr. 5

# **Proiect de Ordonanţă de urgenţă privind sistemul național de răspuns la crizele interne**

**Art. 1** - Sistemul Național de Management al Crizelor, denumit în continuare Sistem Național, se organizează și funcționează pentru prevenirea și managementul situațiilor speciale și de criză ce se manifestă în domeniul securității interne și asigură acțiunea unitară, la nivel național, a tuturor instituțiilor cu atribuții în domeniu, reglementarea și standardizarea proceselor și procedurilor în domeniu, precum și coordonarea resurselor umane, materiale, financiare și de altă natură necesare restabilirii stării de normalitate.

**Art. 2 -** În sensul prezentului act normativ, termenii și expresiile folosite au următorul înțeles: a) **amploarea evenimentelor** - mărimea ariei de manifestare a evenimentelor/efectelor în care sunt ameninţate sau afectate viaţa persoanelor, funcţionarea instituţiilor statului democratic, valorile şi interesele comunităţii;

b) **asigurarea ordinii publice** cuprinde măsurile ce se întreprind pentru respectarea legalităţii, prevenirea şi descurajarea unor acţiuni care vizează tulburări sociale sau manifestări de violenţă pe timpul adunărilor şi manifestaţiilor publice, activităţilor culturale şi sportive, precum şi altor manifestări similare cu participare numeroasă şi se asigură de forţele principale şi de sprijin, potrivit competenţelor.

c) **criza internă –** o situație, non-militară, de anormalitate sau generată de o situație specială în curs de evoluție la care se adaugă o situaţie destabilizatoare, ca urmare a producerii unor evenimente grave, care prin amploarea şi intensitatea sa, ameninţă sau pun în pericol viaţa şi sănătatea populaţiei, mediul, stabilitatea politică, economică ori socială, ordinea şi valorile constituţionale sau îndeplinirea obligaţiilor internaţionale ale statului şi care depăşește capacitatea obişnuită de intervenţie a autorităților și instituțiilor publice centrale și locale, necesitând adoptarea de măsuri specifice, prin acţiunea unitară a structurilor cu competenţe în domeniu pentru revenirea la starea de normalitate.

d) **creşterea capacităţii operaţionale** - totalitatea activităţilor desfăşurate pentru trecerea în timp scurt şi în mod organizat a structurilor la îndeplinirea misiunilor specifice pe timpul unor evenimente potenţial generatoare de situaţii speciale sau crize, inclusiv pentru realizarea manevrei de forţe şi mijloace între acestea.

e) **conducerea acțiunilor -** atribut stabilit în sarcina persoanei desemnate pentru realizarea managementului acțiunilor și care poartă întreaga răspundere pentru angajarea forțelor și mijloacelor la dispoziție.

f) **coordonarea activităților –** acțiunea desfășurată de o persoană desemnată sau grup de persoane pentru punerea în acord a factorilor decidenți cu privire la concepția și modul de desfășurare a acțiunilor sau la adaptarea acestora în funcție de evoluția situației operative, având ca scop executarea în condiții optime a misiunilor din competența structurilor implicate.

g) **factori de risc** - fenomenele, procesele, evenimentele, situaţiile sau condiţiile interne ori externe manifestate în acelaşi timp şi spaţiu, care, prin acţiune ori inacţiune, pot determina sau influenţa apariţia şi manifestarea unei situaţii speciale sau de criză.

h) **formele de manifestare a războiului hibrid în spațiul public** - acțiuni ce vizează influențarea mediilor relevante (spațiul mediatic și rețelele de socializare) care să determine discreditarea autorităților și justificarea altor acțiuni, activarea exponenților antisistem, operațiuni informaționale pentru manipularea mediilor țintă pentru promovarea intereselor agresorului, operațiuni cibernetice asupra infrastructurilor critice și rețelelor de comunicații, presiuni economice și infiltrarea în mediile de afaceri, realizarea unor acțiuni destabilizatoare și intensificarea activității grupurilor de criminalitate organizată.

i) **intensitatea evenimentelor** - viteza de evoluţie a evenimentelor/fenomenelor şi gradul de perturbare a stării de normalitate;

j) **iminenţa ameninţării** - parametrii de stare şi timp care determină declanşarea inevitabilă a unui eveniment;

k) **managementul integrat al situațiilor speciale și de criză –** ansamblul mecanismelor, procedurilor și activităților prin care structurile decizionale, abilitate prin lege, stabilesc și pun în aplicare în mod unitar măsurile necesare pentru prevenirea și controlul situațiilor speciale și de criză, precum și pentru înlăturarea acestora în scopul revenirii la normalitate.

l) **măsurile de răspuns** - măsurile predefinite, planificate din timp sau adoptate în urma unei decizii, prin care se asigură revenirea la starea de normalitate, aplicabile imediat de către structurile abilitate pa baza procedurilor specifice;

m) **menţinerea ordinii publice** reprezintă ansamblul măsurilor, activităţilor şi acţiunilor organizate şi desfăşurate cotidian de către forţele de ordine şi siguranţă publică, pentru funcţionarea normală a instituţiilor statului, protejarea şi respectarea drepturilor fundamentale ale cetăţenilor, a normelor de conduită civică, regulilor de convieţuire socială, a celorlalte valori supreme, precum şi a avutului public şi privat.

n) **ordinea şi siguranţa publică** - ansamblul activităţilor ce se realizează pentru menţinerea, asigurarea ordinii publice pe timpul desfășurării activităților sociale, economice și politice în starea de normalitate şi restabilirea acesteia în cazul când aceasta a fost tulburată grav.

o) **război hibrid** - formă a războiului postmodern, nedeclarat oficial, care îmbină metodele convenționale cu cele utilizate în domeniul informațional și cibernetic, ce se manifestă în spațiul public sau în plan politic și diplomatic, având la bază acțiuni cu specific militar utilizând cu precădere spațiul informațional, de campanii propagandistice, atacuri cibernetice sau operațiuni conspirate.

p) **restabilirea ordinii publice** reprezintă ansamblul măsurilor legale întreprinse pentru repunerea acesteia în situaţia iniţială, atunci când a fost tulburată grav, cu mijloace paşnice ori prin folosirea exclusivă a forţei.

q) **ridicarea graduală a capacităţii operaţionale** - totalitatea activităţilor ce se desfăşoară, potrivit legii, pentru completarea structurilor prin concentrări şi rechiziţii, conform organizării la război, precum şi a măsurilor prevăzute a se lua la instituirea stării de asediu sau a stării de urgenţă, potrivit planurilor elaborate în acest sens din timp de pace;

r) **securitatea internă** – reprezintă ansamblul unitar de măsuri și acțiuni de natură politică, economică, socială și de altă natură, menite să asigure impunerea legii în plan social și economic pentru generarea unui climat de încredere în valorile democratice, necesar instituirii unei normalităţi. Ca parte intrinsecă a securității naționale are două componente securitatea publică și securitatea civilă.

s) **securitatea publică** – reprezintă un ansamblu de norme juridice și al principiilor generale de drept ce consacră o anumită ordine în stat, precum și măsurile specifice luate de instituțiile abilitate cu atribuții în domeniile menținerii, asigurării și restabilirii ordinii publice, combaterea criminalității și a formelor de manifestare a războiului hibrid în spațiul public, precum și al protecției infrastructurilor critice.

t) **securitate civilă** – reprezintă întregul set de norme și mecanisme specifice domeniilor circumscrise prevenirii și stingerii incendiilor, de gestionare a situațiilor de urgență și protecției civile, potrivit riscurilor specifice acestor domenii.

**u) sisteme informatice specializate -** ansamblu de echipamente informatice și de comunicații utilizate pentru colectarea, prelucrarea și transmiterea datelor și informațiilor specifice necesare autorităților și instituțiilor pentru îndeplinirii atribuțiilor din competență.

v) **situaţia de urgenţă** – eveniment cu caracter non-militar, care ameninţă viaţa sau sănătatea persoanei, mediul înconjurător, valorile materiale şi culturale, iar pentru restabilirea stării de normalitate sunt necesare adoptarea de măsuri şi acţiuni urgente, alocarea de resurse specializate şi managementul unitar al forţelor şi mijloacelor implicate;

w)**situații speciale** – situaţii generate de acele acţiuni/evenimente/situații de urgență, care, prin amploare și intensitate, pot avea impact major, direct sau în mod gradual asupra climatului de ordine publică şi siguranţei cetăţeanului şi pentru care sunt necesare adoptarea de măsuri şi acţiuni urgente, alocarea suplimentară de resurse specializate şi realizarea managementului integrat al acțiunilor la nivel județean, zonal și național;

x) **starea de alertă –** situație declarată de autoritățile publice centrale sau locale abilitate prin lege, în cazul iminenței producerii unei situații speciale sau de criză cu scopul aplicării măsurilor specifice pentru creșterea capacității de răspuns și pregătirii populației pentru prevenirea, limitarea sau înlăturarea efectului acestora.

y) **stare excepțională** – situație cu regim juridic special, pe care instituțiile statului abilitate prin lege o pot propune a fi instituită, pe o perioadă limitată de timp, în vederea gestionării unor situații de anormalitate care creează o stare de pericol social sau pentru securitatea națională și care se manifestă la nivelul uneia/mai multor unități administrativ-teritoriale sau la nivel național.

z) **starea potenţial generatoare de situaţii speciale** - complex de factori de risc care, prin evoluţia lor necontrolată şi iminenţa ameninţării, ar putea conduce la destabilizarea ordinii publice sau aduce atingere vieţii şi sănătăţii populaţiei, valorilor materiale şi culturale importante şi factorilor de mediu;

**Art. 3 -** (1) Sistemul național este organizat de către autoritățile administrației publice centrale și locale și se compune din subsistemul național de management al situațiilor de urgență denumit în continuare SNMSU și subsistemul național de management al ordinii publice, denumit în continuare SNMOP.

(2) Cele două subsisteme sunt definite printr-o rețea de organisme, organe și structuri abilitate în realizarea managementului integrat al situațiilor speciale și de criză, ce se constituie pe niveluri și domenii de competență și dispune de infrastructura și resursele necesare îndeplinirii atribuțiilor prevăzute în prezența ordonanță.

**Art. 4** - Sistemul național cuprinde următoarele componente: decizională; operațională și de sprijin.

**Art. 5 -** Componenta decizională a Sistemului național cuprinde: Parlamentul, Președintele României, Consiliul Suprem de Apărare a Țării, Guvernul României și Comitetul național pentru situații speciale și de criză.

**Art. 6 -** (1) Comitetul Național pentru Situații Speciale și de Criză, denumit în continuare Comitet național, se înființează ca structură interinstituțională, fără personalitate juridică, cu atribuţii de coordonare, la nivel naţional, a activităţilor de prevenire şi management al situaţiilor speciale ce se manifestă în spațiul securității interne, precum și a resurselor umane, materiale, financiare şi de altă natură necesare restabilirii stării de normalitate.

(2) Comitetul național este format din persoane de decizie, la nivel de secretar de stat și conducători ai autorităților și instituțiilor publice centrale nominalizate în anexa la prezenta ordonanță.

(3) Comitetul național își desfășoară activitatea sub conducerea nemijlocită a ministrului afacerilor interne, care asigură inclusiv conducerea executivă pe timpul situațiilor speciale și de criză, în calitate de președinte și sub coordonarea prim-ministrului Guvernului României.

**Art. 7 -** Principalele funcții ale Comitetului național sunt:

a) funcţia de conducere, prin care asigură fundamentarea şi elaborarea deciziilor, precum şi implementarea acestora;

b) funcţia de reglementare, prin care asigură elaborarea proiectelor de acte normative şi a standardelor/procedurilor operaţionale în domeniul managementului integrat al situaţiilor speciale şi de criză;

c) funcţia de planificare, prin care asigură elaborarea strategiilor şi planurilor privind desfăşurarea acţiunilor, precum şi modul de întrebuinţare a efectivelor corespunzător specificului situaţiilor operative;

d) funcţia de coordonare, prin care se asigură interoperabilitatea forţelor şi mijloacelor, pe timpul desfăşurării acţiunilor;

e) funcţia de management al informaţiilor, prin care se asigură procurarea, centralizarea, prelucrarea, protecţia şi difuzarea datelor şi informaţiilor privind situaţia operativă, precum şi evaluarea riscurilor şi ameninţărilor;

f) funcţia de comunicare, prin care se asigură notificarea/înştiinţarea în cadrul sistemului de alertă/alarmare, în funcţie de evoluţia situaţiei operative;

g) funcţia de control, prin care se asigură testarea/verificarea capacităţii operaţionale a forţelor;

h) funcţia de cooperare, prin care se desfăşoară acţiuni în comun, în conformitate cu angajamentele asumate de instituțiile cu atribuții în domeniul, pe plan intern şi internaţional.

**Art. 8** (1) Pentru îndeplinirea funcțiilor prevăzute la art. 7, Comitetul Naţional are următoarele atribuţii generale:

a) coordonează, prin structurile specializate, informarea opiniei publice privind managementul situaţiilor speciale și de criză;

b) stabileşte modul de cooperare a structurilor Sistemului Naţional cu alte autorităţi şi organisme ale statului român sau internaţionale cu competențe în domeniul managementului ordinii publice și situațiilor de urgență;

c) declară, cu acordul primului-ministru, starea de alertă și încetarea acesteia la nivel naţional sau zonal;

d) propune Guvernului, prin ministrul afacerilor interne, instituirea de către Preşedintele României a "stării de urgenţă" la nivel local, zonal sau național în cazul producerii unor situații speciale și de criză în domeniul situațiilor de urgență și al ordinii publice, în condițiile legii;

e) propune Guvernului solicitarea/acordarea de asistenţă internaţională în cazul situaţiilor speciale și de criză cu impact deosebit de grav;

f) propune Guvernului includerea în bugetul de stat anual a fondurilor necesare pentru gestionarea situaţiilor speciale și de criză;

(2) Secretariatul tehnic permanent al Comitetului național se asigură de Ministerul Afacerilor Interne prin structura anume desemnată prin ordin al ministrului afacerilor interne.

(3) Organizarea, funcţionarea şi și componența Comitetului național se stabilesc prin hotărâre a Guvernului.

**Art. 9 -** (1) Componenta operațională a Sistemului național este formată din:

a)forțele specializate de ordine și siguranță publică ;

b)centrele operaționale și centrele operative.

(2) Din categoria forțelor specializate de ordine și siguranță publică fac parte atât categoriile de forțe ale MAI și cele de care dispun celelalte instituții din sistemul național de apărare cu atribuții în domeniul ordinii publice și situațiilor de urgență, și după caz, alte structuri și formațiuni, stabilite prin lege ce pot contribui la gestionarea situațiilor speciale și de criză, corespunzător domeniului de manifestare a riscurilor.

(3) În categoria centrelor operaționale și centrelor operative sunt cuprinse centrele constituite la nivelul forțelor specializate de ordine și siguranță publică, ale autorităților/instituțiilor publice cu responsabilități în domeniu managementului situațiilor speciale și a crizelor interne, ale autorităților locale și operatorilor economici ce pot contribui în mod eficient la gestionarea acestora, precum și sistemele informatice specializate de care dispun acestea.

**Art. 10 -** (1) Forţele specializate de ordine şi siguranţă publică se compun din: forţe principale, forţe de sprijin, forţe complementare şi forţe de excepţie.

a) Forţele principale reprezentă componenta de bază ce include structurile Ministerului Afacerilor Interne destinate să gestioneze întreaga problematică din domeniul ordinii publice și al situațiilor de urgență, pe timp de pace sau pe timpul stărilor excepționale, fiind constituite în structuri de poliţie, jandarmi şi pentru situații de urgență.

b) Forţele de sprijin sunt constituite, potrivit competenţelor şi atribuţiilor, din structuri ale poliţie de frontieră, migrație şi aviaţie.

c) Forţele complementare sunt constituite din structuri ale Ministerului Apărării Naţionale, Serviciului Român de Informaţii, Serviciului de Protecţie şi Pază, precum şi din Ministerul Justiţiei, poliţia locală, serviciile voluntare pentru situații de urgență și cele ale operatorilor, Agenţia Naţională Sanitară - Veterinară, Garda Naţională de Mediu, societăţi specializate de protecţie şi pază, instituţii şi agenţi economici şi din alte categorii de forţe stabilite prin lege, care participă la efortul forţelor principale şi de sprijin, potrivit competenţelor.

d) Forţele de excepţie sunt constituite din structuri specializate ale Serviciului Român de Informaţii, Serviciului de Informaţii Externe, Serviciului de Protecţie şi Pază şi Ministerului Apărării Naţionale şi acţionează numai în situaţiile şi în condiţiile prevăzute de lege, pentru restabilirea ordinii constituţionale atunci când instituţiile democratice sunt în pericol şi toate celelalte măsuri de restabilire a ordinii publice au fost epuizate, iar posibilităţile forţelor principale şi de sprijin, precum şi complementare de ordine şi siguranţă publică au fost depăşite.

**Art. 11** (1) Centrele operaționale/operative ale structurilor și sistemele informatice specializate de care dispun autoritățile și instituțiile publice cuprind:

a) La nivel strategic: Centrul Operativ al Guvernului denumit în continuare COG și Centrul Național de Coordonare Integrată denumit în continuare CNCI;

b) La nivel operațional: Centrele operaționale ale tuturor inspectoratelor generale din cadrul MAI și centrele operative ale ministerelor sau ale altor instituții ale statului desemnate pentru gestionarea diferitelor tipuri de risc și cele ale structurilor din cadrul MAI potrivit domeniului de competență;

c) La nivel tactic: Centrele operaționale ale structurilor teritoriale subordonate inspectoratelor generale și Centrele zonale/județene de conducere integrată a acțiunilor.

(2) Centrele menționate la alin. (1) asigură activitatea de coordonare și conducere a acțiunilor ce se manifestă atât în domeniul ordinii publice cât și al situațiilor de urgență și au activitate permanentă,

(3) Prin excepție de la alin. (2), Centrele zonale/județene de conducere integrată a acțiunilor desfășoară activitate temporară având rolul de a asigura conducerea integrată a acțiunilor numai pe durata situațiilor speciale și de criză.

**Art. 12** (1) Centrul Operaţional al Guvernului, denumit în continuare COG, se înființează și funcționează ca structură de specialitate în cadrul Secretariatului General al Guvernului care asigură informarea prim-ministrului Guvernului României, precum și a altor factori decizionali cu privire la evoluția situației operative și a evenimentelor înregistrate la nivelul autorităților și instituțiilor publice centrale.

(2) COG se încadrează cu personal specializat pentru gestionarea diferitelor tipuri de riscuri ce se pot manifesta la nivel național. În cadrul centrului pot fi detaşaţi/delegaţi specialişti ai instituţiilor publice reprezentate în Comitetul Naţional, experţi în domeniile gestionate de acestea, precum şi, în funcţie de complexitatea şi particularităţile situaţiei, experţi şi/sau specialişti din alte domenii.

(3) Organizarea, funcţionarea şi atribuțiile COG se stabilesc prin hotărâre a Guvernului.

**Art. 13** (1) Centrul Naţional de Conducere Integrată, denumit în continuare CNCI, funcționează la nivelul MAI ca structură de specialitate pentru suportul decizional al Comitetului naţional și asigură managementul integrat al situațiilor speciale și coordonarea intervenției, în cooperare cu toate centrele operative şi operaţionale constituite la nivel central şi local;

(2) Funcționarea permanentă a CNCI se asigură de către un nucleu constituit din personal specializat din domeniul ordinii publice și situațiilor de urgență, iar în funcție de situația operativă CNCI se completează cu experţi şi specialişti atât din cadrul MAI cât și din celelalte componente ale Sistemului Naţional;

(3) CNCI asigură fluxul informațional pentru COG cu privire la evoluția situațiilor speciale și de criză.

**Art. 14** (1) Fluxul informațional-decizional necesar îndeplinirii funcțiilor Comitetului național este asigurat de CNCI, structură ce funcționează la nivelul Ministerului Afacerilor Interne, în cadrul Direcției generale management operațional.

(2) Pentru managementul integrat al acțiunilor, monitorizarea riscurilor și crearea unui mediu comun de schimb de informații, fluxul informațional se realizează între CNCI și celelalte centre operative constituite, pe nivele ierarhice, în cadrul structurilor MAI sau ale celorlalte instituții cu care se realizează cooperarea pentru gestionarea diferitelor tipuri de risc.

(3) CNCI dispune de un sistem propriu de comunicaţii şi informatică instalat într-un centru de bază, iar în situaţii deosebite, când acesta nu poate funcţiona, activităţile specifice se vor desfăşura într-un centru de rezervă.

(4) Sistemul informatic prevăzut la alin (3) asigură interconectarea şi interoperabilitatea cu centrele operaționale/operativ, constituite la nivel central și local, fiecare instituție asigurând condițiile tehnice în acest sens.

**Art. 15** Autoritățile și instituțiile publice centrale și locale, precum și operatorii economici furnizori de servicii și utilități publice ce dețin date și informații ce pot contribui la gestionarea eficientă a acțiunilor, indiferent de forma acestora, la cererea MAI și a structurilor cu competențe în realizarea intervenției specializate, pun la dispoziție sau permit accesul la acestea, cu respectarea prevederilor legale privind protecția datelor clasificate și a datelor cu caracter personal, pe baza protocoalelor încheiate în acest sens.

**Art. 16** (1) La nivelul ministerelor, al altor instituţii publice centrale cu atribuţii în gestionarea situaţiilor de urgenţă, al municipiilor, cu excepţia municipiului Bucureşti, oraşelor, sectoarelor municipiului Bucureşti şi comunelor se constituie centre operative pentru situaţii de urgenţă, denumite în continuare centre operative.

(2) La ministerele şi instituţiile publice centrale cu atribuţii şi funcţii de sprijin în prevenirea şi gestionarea situaţiilor de urgenţă, stabilite prin hotărâre a Guvernului, centrele operative se constituie ca structuri cu activitate permanentă.

(3) Centrele operative prevăzute la alin. (2) se constituie din personalul aparatului propriu al autorităţii respective, prin ordin al conducătorului instituţiei publice centrale sau prin dispoziţie a primarului.

(4) Centrele operative asigură secretariatele tehnice ale comitetelor constituite la nivelul autorităţilor publice centrale sau locale prevăzute la alin. (1).

(5) La ministerele şi instituţiile publice centrale care nu au obligativitatea constituirii centrelor cu activitate permanentă, precum şi în sectoarele municipiului Bucureşti, municipii, oraşe şi comune, se vor organiza centre operative cu activitate temporară.

(6) La primirea avertizărilor/atenționărilor, pe durata stării de alertă, a starilor exceptionale, precum și pe timpul exercițiilor activitatea centrelor operative temporare se permanentizează.

**Art. 17** (1) Centrele zonale/județene de conducere integrată a acțiunilor denumite în continuare Centre zonale/județene, funcționează ca structuri interinstituționale de conducere și coordonare a acțiunilor și realizarea intervenției, ce se constituie la nivel de județ/zonă în cazul producerii unor situații speciale de urgență, indiferent de domeniile de manifestare a riscurilor.

(2) Centrele județene asigură fluxul informațional decizional pentru Centrul național și îndeplinesc funcțiile centrului zonal în cazul constituirii acestuia în județul respectiv.

(3) Încadrarea centrelor județene se realizează cu personal de specialitate al structurilor teritoriale de poliție, poliție de frontieră, jandarmi, situații de urgență, imigrări și al unităților speciale de aviație după caz, desemnat cu caracter permanent și, în funcție de situație, cu specialiști de la celelalte autorități și instituții ce asigură funcții de sprijin.

(4) Organizarea, compunerea și funcționarea CNCI, centrelor județene și zonale de conducere integrată a acțiunilor se stabilesc prin hotărâre a Guvernului.

**Art. 18** - Componenta de sprijin cuprinde:

a) sistemul de informații și avertizare;

b) sistemul de comunicații și tehnologia informației;

c) sistemul de comunicare publică.

**Art. 19** (1) Sistemul de informații și avertizare este constituit din structurile specializate de informații, de cercetare documentare și evaluarea riscurilor ale MAI, precum și al celorlalte structuri ce compun Comunitatea Națională de Informații.

(2) Pe timpul stării de normalitate gestionarea informațiilor se asigură de către structurile MAI potrivit competențelor legale, iar pe timpul situațiilor speciale și de criză managementul integrat al informațiilor se asigură prin grija CNCI.

**Art. 20** (1) Sistemul de comunicații și tehnologia informației cuprinde totalitatea sistemelor informatice ale tuturor forțelor specializate ale MAI, precum și al celorlalte structuri din sistemul național de apărare cu care se realizează cooperarea pe timpul managementului situațiilor speciale și de criză.

(2) Serviciile de comunicații și tehnologia informației sunt asigurate de către fiecare instituție în parte, iar realizarea canalelor de comunicații pentru cooperare și realizarea interoperabilității sistemelor se asigură de către Serviciul de Telecomunicații Speciale.

**Art. 22** - (1) Managementul situaţiei de urgenţă se realizează, în funcţie de tipul de risc produs, cu implicarea tuturor autorităţilor, instituţiilor şi serviciilor abilitate din compunerea Sistemului Naţional de Management al Situaţiilor de Urgenţă, prin planificarea şi implementarea măsurilor în domeniile de acţiune prevenire, pregătire, răspuns, investigare/evaluare post-eveniment şi refacere/reabilitare.

(2) Principiile pe care se bazează managementul situaţiilor de urgenţă sunt:

a) previziunea şi prevenirea;

b) prioritatea protecţiei şi salvării vieţii;

c) respectarea drepturilor şi libertăţilor fundamentale ale cetăţenilor;

d) asumarea responsabilităţii;

e) cooperarea la nivel naţional, regional şi internaţional;

f) transparenţa activităţilor desfăşurate;

g) continuitatea şi gradualitatea activităţilor;

h) operativitatea, conlucrarea active şi subordonarea operaţională a componentelor Sistemului Naţional.

**Art. 23** - (1) Pe durata situaţiilor de urgenţă sau a stărilor potenţial generatoare de situaţii de urgenţă se întreprind, în condiţiile legii, după caz, acţiuni şi măsuri pentru:

a) avertizarea populaţiei, instituţiilor şi operatorilor economici din zonele de pericol;

b) punerea în aplicare a măsurilor de prevenire şi de protecţie specifice tipurilor de risc şi, după caz, hotărârea evacuării din zona afectată sau parţial afectată;

c) intervenţia operativă cu forţe şi mijloace special constituite, în funcţie de situaţie, pentru limitarea şi înlăturarea efectelor negative;

d) acordarea de ajutoare de urgenţă;

e) solicitarea sau acordarea de asistenţă internaţională;

f) alte măsuri prevăzute de lege.

(2) Măsurile prevăzute la alin. (1) se stabilesc în regulamente, planuri sau în documente operative emise conform reglementărilor în vigoare, trebuie să fie proporţionale cu situaţiile care le-au determinat şi se aplică cu respectarea condiţiilor şi limitelor prevăzute de lege.

(3) În cazul iminentei ameninţării sau producerii unei situaţii speciale de urgenţă, în funcţie de amploare, intensitate şi de evoluţia prognozată se declară starea de alertă sau se instituie, conform legii, starea de urgenţă.

**Art. 24 -** (1) Starea de alertă se declară pe teritoriul uneia sau al mai multor unităţi administrativ - teritoriale ori la nivel naţional, prin hotărâri emise de comitetul pentru situaţii de urgenţă competent, în următoarele condiţii:

a) la nivelul unei localităţi, de către comitetul local pentru situaţii de urgenţă, cu acordul prefectului;

b) la nivelul mai multor localităţi sau la nivelul unui judeţ, de către comitetul judeţean pentru situaţii de urgenţă, la propunerea prefectului, cu acordul ministrului afacerilor interne;

c) La nivelul municipiului Bucureşti şi judeţului Ilfov, de către Comitetul pentru Situaţii de Urgenţă Bucureşti-Ilfov, cu avizul ministrului afacerilor interne şi cu acordul prim-ministrului Guvernului României;

d) la nivelul mai multor judeţe sau la nivel naţional, de către Comitetul Naţional pentru Situaţii Speciale, la propunerea comitetelor ministeriale potrivit riscurilor din competenta, cu avizul ministrului afacerilor interne şi cu acordul prim-ministrului Guvernului României;

(2) Prin excepţie de la prevederile alin(1), Comitetului Naţional, poate declara, prin hotărâre, starea de alertă, la orice nivel, la propunerea ministrului afacerilor interne, cu acordul primministrului Guvernului României.

(3) Pentru situaţiile prevăzute la alin (1), declararea stării de alertă se publică în Monitorul Oficial al României, Partea I respectiv Monitorul Oficial al autorităţii administrativ-teritoriale respective

**Art. 25** (1) Starea de alertă se poate declara pe o perioadă de cel mult 14 de zile.

(2) În funcţie de evoluţia situaţiei speciale de urgenţă, perioada prevăzută la alin (1) se poate prelungi cu o perioadă ce nu poate depăşi 14 zile şi se poate repeta dacă situaţia o impune.

(3) În cazul înlăturării efectelor situaţiei speciale de urgenţă înainte de expirarea termenului stabilit, încetarea aplicării măsurilor se dispune prin hotărâre a comitetului pentru situaţii de urgenţă competent.

(4) Pe durata stării de alertă, autorităţile pot dispune, în condițiile legii, măsuri urgente de aplicare, pentru:

a) realizarea achiziţiilor publice de bunuri şi servicii necesare gestionării situaţiei speciale pentru care a fost declarată starea de alertă, în condiţiile legii;

b) restricţionarea/controlul circulaţiei persoanelor şi bunurilor în/din zona pentru care a fost declarată starea de alertă;

c) limitarea/închiderea activităţii unor operatori economici din zona afectată;

d) obligaţiile personelor fizice şi juridice în ceea ce priveşte participarea sau sprijinul acţiunilor de intervenţie operativă;

e) efectuarea de lucrări pentru modificarea mediului înconjurător şi infrastructurii (excavări, tuneluri, căi de acces, defrişări, diguri, degajări), pe terenuri, indiferent de forma de proprietate, stabilite de forţele de intervenţie pentru limitarea efectelor situaţiei speciale de urgenţă;

f) demolarea parţială sau totală a unei construcţii, instalaţii sau amenajări, mutarea/dezmembrarea unor bunuri/mijloace mobile;

g) inundarea controlată a terenurilor, culturilor, plantaţiilor, pădurilor, indiferent de forma de proprietate;

h) evacuarea în/din zona afectată sau posibil a fi afectata;

i) acordarea de ajutoare de primă necesitate.

**Art. 26 -** Hotărârea de declarare a stării de alertă se aduce neîntârziat la cunoştinţa populaţiei prin mijloacele de comunicare în masă, transmisă în mod repetat în primele 24 de ore, împreună cu măsurile urgente de aplicare, care intră în vigoare imediat după publicarea în Monitorul Oficial.

(1)Hotărârea de declarare a stării de alertă cuprinde:

a) baza legală;

- b) motivele care au impus declararea stării;
- c) zona/zonele administrativ-teritoriale pentru care se declară;
- d) perioada de aplicare;
- e) măsurile dispuse de către autorităţi;
- f) alte prevederi care se consideră a fi necesare.

**Art. 27** - SNMSU are următoarele componente:

- a) comitete pentru situaţii de urgenţă;
- b) structuri specializate de coordonare și conducere;
- c) centre operaționale de coordonare integrată;
- d) servicii de urgenţă profesioniste şi servicii de urgenţă voluntare;
- e) centre operative pentru situații de urgență;
- f) comandantul acțiunii și comandantul intervenției.

**Art. 28** - (1) Comitetele pentru situaţii de urgenţă sunt:

a) Comitetul Național;

- b) comitetele ministeriale;
- c) Comitetul pentru Situaţii de Urgenţă Bucureşti-Ilfov;
- d) comitetele judeţene;
- e) comitetele locale.

(2) Comitetele pentru situații de urgență sunt organisme interinstituționale cu rol decizional în managementul situațiilor de urgență.

(3) Structurile specializate de coordonare și conducere, cu competențe naționale, în domeniul situațiilor de urgență sunt:

a) Departamentul pentru Situații de Urgență;

b) Inspectoratul General pentru Situații de Urgență.

(4) Centrele operaționale/ operative de coordonare și conducere integrată sunt cele menționate la art. 11.

**Art. 29 -** Deciziile strategice necesare pentru managementul situaţiilor speciale de urgență, determinate de tipurile de risc stabilite prin hotărâre a Guvernului, se adoptă de către Comitetul Naţional.

**Art. 30 -** (1) Pentru îndeplinirea responsabilităților Comitetului Național privind reducerea riscului la dezastre și abordarea integrată a managementului situațiilor de urgență în domeniile de acțiune prevenire, pregătire, răspuns, investigare/evaluare post-eveniment și refacere/reabilitare, se constituie grupuri de suport tehnico-ştiinţific și/sau grupuri de lucru interinstituționale.

(2) Componentele SNMSU, grupurile de lucru interinstituționale şi grupurile de suport tehnico-ştiinţific, alături de reprezentanţi ai organizaţiilor neguvernamentale, structurilor asociative ale autorităţilor administraţiei publice locale, asociaţiilor profesionale, sindicatelor, unităţilor de învăţământ superior şi institutelor de cercetare, instituţiilor culturale, cultelor şi asociaţiilor religioase recunoscute potrivit legii şi mass-mediei, formează Platforma naţională pentru reducerea riscurilor la dezastre, ca mecanism naţional multisectorial şi interdisciplinar cu rol consultativ în stabilirea strategiilor şi programelor în acest domeniu.

(3) Organizarea și funcționarea Platformei pentru reducerea riscului la dezastre se stabilesc prin hotărâre a Guvernului.

**Art. 31 -** (1) La ministere şi la alte instituţii publice centrale cu atribuţii în gestionarea situaţiilor de urgenţă se constituie şi funcţionează sub conducerea miniştrilor, respectiv a conducătorilor autorităților și instituţiilor publice centrale, comitete ministeriale pentru situaţii de urgenţă, denumite în continuare comitete ministeriale.

(2) Comitetul ministerial se constituie prin ordin al ministrului ori al conducătorului autorității sau al instituţiei publice centrale, după caz, şi are în componenţă persoane ce ocupă funcții de decizie, experţi şi specialişti din aparatul propriu al ministerului şi din instituţii şi unităţi aflate în subordinea/coordonarea acestuia.

(3) În componenţa comitetului ministerial, la solicitarea președintelui, pot fi cooptaţi şi reprezentanţi ai altor ministere şi instituţii cu atribuţii în domeniul situațiilor de urgență.

**Art. 32 -** (1) La nivelul municipiului Bucureşti şi judeţului Ilfov se constituie Comitetul pentru Situaţii de Urgenţă Bucureşti-Ilfov, sub conducerea comună a prefecţilor, care au calitatea de co-preşedinți.

(2) Din comitetul prevăzut la alin. (1) fac parte primarul general, preşedintele Consiliului Judeţean Ilfov, primarii de sectoare, șefii direcțiilor de poliție și jandarmi MAI, şefii de servicii publice deconcentrate, descentralizate şi de gospodărie comunală, manageri ai unor instituţii, regii autonome şi societăţi comerciale care îndeplinesc funcţii de sprijin în gestionarea situaţiilor de urgenţă, precum şi manageri ai operatorilor economici care, prin specificul activităţii, constituie factori de risc potenţial generatori de situaţii de urgenţă.

(3) În cadrul comitetului prevăzut la alin. (1), primarul general, preşedintele Consiliului Judeţean Ilfov şi inspectorul şef al Inspectoratului pentru Situaţii de Urgenţă Bucureşti-Ilfov îndeplinesc funcţia de vicepreşedinte.

(4) În cadrul comitetului prevăzut la alin. (1), inspectorul şef al Inspectoratului pentru Situaţii de Urgenţă Bucureşti-Ilfov îndeplineşte funcţia de vicepreşedinte cu atribuţii de coordonare unitară a tuturor componentelor cu responsabilităţi în realizarea intervenţiei.

(5) Organizarea, funcţionarea şi atribuţiile comitetului prevăzut la alin. (1) se stabilesc prin ordin comun al prefectului municipiului Bucureşti şi al prefectului judeţului Ilfov."

**Art. 33 -** (1) La nivelul judeţelor, cu excepţia judeţului Ilfov, se constituie sub conducerea prefecţilor comitete judeţene pentru situaţii de urgenţă, denumite în continuare comitete judeţene.

(2) Din comitetul judeţean fac parte preşedintele consiliului judeţean, șefii structurilor teritoriale ale MAI şefi de servicii deconcentrate, descentralizate şi de gospodărie comunală şi manageri ai instituţiilor şi societăţilor comerciale de interes judeţean care îndeplinesc funcţii de sprijin în gestionarea situaţiilor de urgenţă, precum şi manageri ai operatorilor economici care, prin specificul activităţii, constituie factori de risc potenţial generatori de situaţii de urgenţă.

(2) În cadrul comitetului judeţean, inspectorul-şef al inspectoratului pentru situaţii de urgenţă judeţean este vicepreşedintele cu atribuţii de coordonare unitară a tuturor componentelor cu responsabilităţi în realizarea intervenţiei.

(3) În cadrul comitetului prevăzut la alin. (1), preşedintele Consiliului judeţean şi inspectorul şef al inspectoratului pentru situaţii de urgenţă judeţean îndeplinesc funcţia de vicepreşedinte.

(4) Organizarea, atribuţiile şi funcţionarea comitetelor judeţene se stabilesc prin ordin al prefectului.

**Art. 34 -** (1) La nivelul municipiilor, oraşelor, sectoarelor municipiului Bucureşti, precum şi al comunelor se constituie, sub conducerea primarului, comitete locale pentru situaţii de urgenţă, denumite în continuare comitete locale.

(2) Din comitetul local fac parte un viceprimar, secretarul comunei, oraşului, sectorului sau municipiului, după caz, șefii structurilor MAI de pe raza localității şi reprezentanţi ai serviciilor publice, principalelor instituţii şi agenţi economici din unitatea administrativteritorială respectivă, precum şi manageri sau conducători ai agenţilor economici, filialelor, sucursalelor ori punctelor de lucru locale, care, prin specificul activităţii, gestionează factorii de risc potenţial generatori de situaţii de urgenţă.

(3) Organizarea, atribuţiile şi funcţionarea comitetelor locale se stabilesc prin dispoziţie a primarului.

**Art. 35 -** (1) Departamentul pentru Situații de Urgență coordonează, la nivel național, activitățile planificate, organizate și desfășurate în domeniile prevenire, pregătire și răspuns din cadrul managementului situațiilor de urgență.

(2) Departamentul pentru Situații de Urgență asigură conducerea activităților din competența Platformei naţionale pentru reducerea riscurilor la dezastre.

(3) În situații speciale de urgență Departamentul pentru Situații de Urgență asigură coordonarea acțiunilor de răspuns prin Centrul național.

**Art. 36 -** (1) Inspectoratul General pentru Situaţii de Urgenţă este instituția specializată din subordinea Ministerului Afacerilor Interne, cu rol de autoritate a statului în domeniile de prevenire, pregătire şi răspuns din cadrul managementului situaţiilor de urgenţă.

(2) În cadrul Inspectoratului General pentru Situaţii de Urgenţă se organizează inspecţia de prevenire, centrul operaţional şi alte structuri pentru îndeplinirea activităților menționate la alin. (1).

(3) Centrul operaţional îndeplineşte permanent, prin structuri de specialitate, funcţiile de monitorizare, evaluare, înştiinţare, avertizare, pre-alarmare, alertare şi coordonare operaţională la nivel naţional în situaţii de urgenţă.

(4) Inspectoratul General pentru Situaţii de Urgenţă asigură sub coordonarea Departamentului pentru Situații de Urgență, potrivit competenţelor legale, cooperarea şi reprezentarea la nivel naţional în domeniile protecţiei civile, apărării împotriva incendiilor şi gestionării situaţiilor de urgenţă.

**Art. 37 -** (1) Serviciile publice comunitare profesioniste pentru situaţii de urgenţă, denumite în continuare servicii de urgenţă profesioniste funcţionează ca inspectorate județene pentru situaţii de urgenţă, în subordinea Inspectoratului General pentru Situaţii de Urgenţă și asigură în zonele de competenţă coordonarea, îndrumarea şi controlul activităţilor de prevenire şi gestionare a situaţiilor de urgenţă.

(2) În cadrul serviciilor de urgenţă profesioniste se organizează inspecţii de prevenire, centre operaţionale şi alte structuri adecvate pentru gestionarea situaţiilor de urgenţă.

(3) Serviciile de urgenţă profesioniste, prin centrele operaţionale, asigură secretariatele tehnice permanente ale comitetelor judeţene şi al Comitetului pentru Situaţii de Urgenţă Bucureşti-Ilfov.

(4) Inspectoratele județene pentru situaţii de urgenţă asigură, potrivit competenţelor legale în unităţile administrativ-teritoriale în care funcţionează, cooperarea în domeniile protecţiei civile, apărării împotriva incendiilor şi gestionării situaţiilor de urgenţă.

**Art. 38 -** (1) Serviciile de urgență voluntare se constituie ca servicii publice descentralizate în subordinea consiliilor locale ale sectoarelor municipiului București, municipiilor, orașelor și comunelor.

(2) Serviciile de urgenţă voluntare sunt structuri specializate, altele decât cele aparţinând serviciilor de urgenţă profesioniste, organizate cu personal angajat şi/sau voluntar, în scopul apărării vieţii, avutului public şi/sau a celui privat, în sectoarele de competenţă stabilite, cu avizul inspectoratelor pentru situații de urgență.

(3) Organizarea, funcţionarea şi atribuțiile serviciilor de urgență voluntare și statutul personalului voluntar din serviciile de urgență voluntare se stabilesc prin hotărâre a Guvernului.

**Art. 39 -** (1) Atribuțiile Comitetului Național în domeniul situațiilor de urgență sunt:

a) analizează şi supune spre aprobare Guvernului Regulamentul-cadru de organizare, funcţionare şi dotare a comitetelor şi centrelor operative pentru situaţii de urgenţă, precum şi fluxul informaţional-decizional;

b) hotărăşte, cu acordul primului-ministru, punerea în aplicare a planurilor de evacuare a autorităţilor şi instituţiilor publice centrale, la propunerea comitetelor ministeriale pentru situaţii de urgenţă;

c) propune Guvernului solicitarea/acordarea de asistenţă umanitară internaţională în cazul situaţiilor de urgenţă cu impact deosebit de grav, pe baza analizelor întocmite de Inspectoratul General pentru Situaţii de Urgenţă;

d) analizează şi supune spre aprobare Guvernului scoaterea de la rezervele de stat a unor produse şi bunuri materiale necesare sprijinirii autorităţilor administraţiei publice locale şi populaţiei afectate de dezastre sau alte situaţii de urgenţă;

e) evaluează, rezultatele activităților planificate, organizate și desfășurate în domeniile investigare/evaluare post-eveniment și refacere/reabilitare din cadrul managementului situațiilor de urgență, și stabilește măsurile ce se impun pentru informarea Guvernului

f) stabileşte modul de cooperare a structurilor Sistemului Naţional cu alte autorităţi şi organisme ale statului român sau internaţionale abilitate în managementul situațiilor speciale și de criză.

**Art. 40 -** Comitetele ministeriale au următoarele atribuţii principale:

a) informează Comitetul Naţional, prin Inspectoratul General pentru Situaţii de Urgenţă, privind stările potenţial generatoare de situaţii de urgenţă şi iminenţa ameninţării acestora;

b) elaborează regulamentele privind gestionarea situaţiilor de urgenţă specifice tipurilor de risc din domeniile de competenţă ale ministerelor şi celorlalte instituţii publice centrale cu atribuţii în gestionarea situaţiilor de urgenţă;

c) evaluează situaţiile de urgenţă produse în domeniile de competenţă, stabilesc măsuri specifice pentru gestionarea acestora, inclusiv privind pre-alarmarea serviciilor de urgenţă din domeniile de competenţă ale ministerelor, şi propun, după caz, declararea stării de alertă sau instituirea stării de urgenţă;

d) analizează şi avizează planurile proprii pentru asigurarea resurselor umane, materiale şi financiare necesare gestionării situaţiilor de urgenţă;

e) informează Comitetul Naţional şi colegiile ministerelor asupra activităţii desfăşurate;

f) coordonează, pe domeniile de competență ale autorității, activitățile planificate, organizate și desfășurate în domeniile investigare/evaluare post-eveniment și refacere/reabilitare din cadrul managementului situațiilor de urgență, prin comisii constituite în acest sens și informează Comitetul Naţional.

g) îndeplinesc orice alte atribuţii şi sarcini stabilite de lege sau de Comitetul Naţional.

**Art. 41** - Comitetele judeţene/București - Ilfov pentru situații de urgență au următoarele atribuţii principale:

a) declară, cu acordul ministrului afacerilor interne, starea de alertă la nivel judeţean sau în mai multe localităţi ale judeţului şi propun instituirea stării de urgenţă;

b) informează Comitetul naţional, prin Inspectoratul General pentru Situaţii de Urgenţă, privind stările potenţial generatoare de situaţii de urgenţă şi iminenţa ameninţării acestora;

c) evaluează situaţiile de urgenţă produse în unităţile administrativ-teritoriale, stabilesc măsuri şi acţiuni specifice pentru gestionarea acestora şi urmăresc îndeplinirea lor;

d) analizează şi avizează planurile judeţene pentru asigurarea resurselor umane, materiale şi financiare necesare gestionării situaţiilor de urgenţă;

e) informează Comitetul naţional asupra activităţii desfăşurate;

f) coordonează activitățile planificate, organizate și desfășurate în domeniile investigare/evaluare post-eveniment și refacere/reabilitare din cadrul managementului situațiilor de urgență, prin comisii constituite în acest sens și informează Comitetul Naţional .

g) îndeplinesc orice alte atribuţii şi sarcini stabilite de lege sau de Comitetul naţional.

**Art.42 -** Comitetele locale au următoarele atribuţii principale:

a) informează Comitetul Național și comitetele județene pentru situaţii de urgenţă prin centrele operaţionale ale inspectoratelor pentru situaţii de urgenţă, cu privire la stările potenţial generatoare de situaţii de urgenţă şi iminenţa ameninţării acestora;

b) evaluează situaţiile de urgenţă produse pe teritoriul unităţilor administrativ-teritoriale, stabilesc măsuri şi acţiuni specifice pentru gestionarea acestora şi urmăresc îndeplinirea lor;

c) declară, cu acordul prefectului, starea de alertă pe teritoriul unităţii administrativteritoriale;

d) coordonează activitățile planificate, organizate și desfășurate în domeniile investigare/evaluare post-eveniment și refacere/reabilitare din cadrul managementului situațiilor de urgență, prin comisii constituite în acest sens și informează comitetul județean.

e) informează comitetele județene pentru situaţii de urgenţă şi consiliul general şi local asupra activităţii desfăşurate;

f) îndeplinesc orice alte atribuţii şi sarcini stabilite de lege sau de organismele şi organele abilitate.

**Art. 43** - Serviciile de urgenţă profesioniste au următoarele atribuţii principale:

a) organizează şi desfăşoară activităţi specifice de prevenire a situaţiilor de urgenţă;

b) elaborează documentele de planificare strategică și operativă pentru realizarea intervenției în cazul producerii situațiilor de urgență specifice tipurilor de risc și asigură punerea în aplicare a acestora;

c) asigură participă la identificarea, înregistrarea şi evaluarea tipurilor de risc şi a factorilor determinanţi ai acestora şi întocmesc schemele cu riscurile teritoriale din zonele de competenţă, pe care le supun aprobării prefecţilor și actualizarea permanentă a registrului național de riscuri în domeniul situațiilor de urgență;

d) exercită coordonarea, îndrumarea şi controlul tehnic de specialitate al activităţilor de prevenire şi gestionare a situaţiilor de urgenţă;

e) acordă asistenţă tehnică de specialitate privind gestionarea situaţiilor de urgenţă;

f) monitorizează prin centrele operaţionale evoluţia situaţiilor de urgenţă şi informează operativ prefecţii şi Inspectoratul General pentru Situaţii de Urgenţă;

g) planifică, organizează şi desfăşoară pregătirea pentru răspuns, în cazul situaţiilor de urgenţă, a subunităţilor de intervenţie din subordine;

h) fac propuneri comitetelor pentru situaţii de urgenţă şi Inspectoratului General pentru Situaţii de Urgenţă privind gestionarea şi managementul situaţiilor de urgenţă;

i) urmăresc aplicarea regulamentelor privind gestionarea situaţiilor de urgenţă şi a planurilor de intervenţie şi de cooperare specifice tipurilor de riscuri;

j) asigură transmiterea operativă a deciziilor, dispoziţiilor şi ordinelor şi urmăresc menţinerea legăturilor de comunicaţii între centrele operaţionale şi operative implicate în gestionarea situaţiilor de urgenţă, precum şi cu dispeceratele integrate pentru apeluri de urgenţă şi cu dispeceratele proprii serviciilor şi forţelor care intervin în acest scop;

k) centralizează solicitările de resurse necesare pentru îndeplinirea funcţiilor de sprijin pe timpul situaţiilor de urgenţă şi le înaintează organismelor şi organelor abilitate;

l) gestionează baza de date referitoare la situaţiile de urgenţă din zonele de competenţă;

m)îndeplinesc orice alte atribuţii şi sarcini privind gestionarea situaţiilor de urgenţă, prevăzute de lege sau stabilite de organismele şi organele abilitate.

**Art. 44 -** Serviciile de urgență voluntare au următoarele atribuții principale:

a) asigură intervenția în sectorul de competență pentru stingerea incendiilor, salvarea, acordarea primului ajutor, protecția mediului și a persoanelor, a animalelor și a bunurilor periclitate în cazul situațiilor de urgență ca urmare a manifestării tipurilor de risc;

b) desfășoară activități de informare și instruire a populației privind cunoașterea și respectarea regulilor și a măsurilor de apărare împotriva incendiilor.

**Art. 45 –** (1) COG coordonează și integrează activitatea grupurilor de lucru interinstituționale și a grupurilor de suport tehnico-științific menționate la art 30 alin. (1).

(2) Rezultatele activității grupurilor de lucru interinstituționale și a grupurilor de suport tehnico-științific se prezintă de COG secretarului de stat, șef al Departamentului pentru Situații de Urgență, care poate propune aprobarea acestora prin hotărâre a Comitetului național.

(3) COG asigură coordonarea tuturor centrelor operative constituite la nivelul instituțiilor centrale cu atribuții în domeniul managementului situațiilor de urgență, cu excepția activităților operative pe timpul acțiunilor de răspuns.

(4) COG stabileşte cadrul general prin care comitetele ministeriale asigură ridicarea graduală a capacităţii de intervenţie a serviciilor de urgenţă şi a celor de asigurare a funcţiilor de sprijin pentru gestionarea situaţiilor de urgenţă din competenţa Comitetului Naţional.

(5) Prevederile alin. (4) nu sunt aplicabile instituţiilor componente ale sistemului naţional de apărare, ordine publică şi securitate naţională, care vor aplica propriile reglementări în scopul creşterii capacităţii operaţionale.

**Art. 46 -** CNCI pe timpul situațiilor de urgență de are următoarele atribuţii:

a) asigură diseminarea informaţiilor și realizarea fluxului informațional-decizional cu privire la evoluția situației operative;

b) răspunde de actualizarea registrului național de capabilități și utilizarea acestora pe timpul situațiilor de urgență;

c) răspunde de punerea în aplicare a planurilor naţionale de intervenţie în situaţii speciale și de criză;

d) asigură coordonarea forţelor de intervenţie la nivel naţional și cooperarea cu celelalte centre operative ale instituţiilor cu atribuţii în domeniu;

e) asigură suportul decizional şi, la nevoie, se completează cu personal din alte structuri.

f) asigură coordonarea sprijinului cu resurse umane, sprijin medical şi logistic pentru forţele de intervenţie participante în cadrul gestionării situaţiei speciale sau crizei;

g) cooperează cu celelalte agenţii ce pot asigura capabilităţile de sprijin necesare soluţionării situaţiei speciale și de criză;

h) asigură cadrul dispoziţional pentru organizarea comunicaţiilor pe timpul desfăşurării acţiunilor;

i) urmăreşte asigurarea continuităţii legăturilor cu toate categoriile de forţe implicate în gestionarea situaţiilor speciale și de criză;

j) coordonează, pe teritoriul naţional, activitatea forţelor internaţionale solicitate pentru rezolvarea situaţiilor speciale și de criză ce se manifestă în domeniul a situațiilor de urgenţă;

**Art. 47** (1) Centrele operative cu activitate permanentă au următoarele atribuţii principale:

a) centralizează şi transmit operativ la centrul operaţional al Inspectoratului General pentru Situaţii de Urgenţă date şi informaţii privind apariţia şi evoluţia stărilor potenţial generatoare de situaţii de urgenţă;

b) monitorizează situaţiile de urgenţă şi informează Inspectoratul General pentru Situaţii de Urgenţă şi celelalte centre operaţionale şi operative interesate;

c) urmăresc aplicarea regulamentelor privind gestionarea situaţiilor de urgenţă şi a planurilor de intervenţie şi cooperare specifice tipurilor de riscuri;

d) asigură transmiterea operativă a deciziilor, dispoziţiilor şi ordinelor, precum şi menţinerea legăturilor de comunicaţii cu centrele operaţionale şi operative implicate în gestionarea situaţiilor de urgenţă, cu dispeceratele integrate pentru apeluri de urgenţă şi cu dispeceratele proprii serviciilor şi forţelor care intervin în acest scop;

e) centralizează solicitările de resurse necesare pentru îndeplinirea funcţiilor de sprijin pe timpul situaţiilor de urgenţă şi fac propuneri pentru asigurarea lor;

f) gestionează baza de date referitoare la situaţiile de urgenţă;

g) îndeplinesc alte atribuţii şi sarcini privind managementul situaţiilor de urgenţă, prevăzute de lege şi în regulamentul-cadru menţionat la art. 39.

(2) La declararea stării de alertă, centrele operative cu activitate temporară îşi permanentizează activitatea şi îndeplinesc atribuţiile prevăzute la alin. (1). Documentele şi baza de date referitoare la situaţiile de urgenţă, deţinute de aceste centre operative, se gestionează permanent de către persoane anume desemnate din cadrul aparatului propriu al autorităţilor respective.

**Art. 48 -** Coordonarea intervenției operative în situații speciale de urgență este asigurată de secretarul de stat, șef al Departamentului pentru Situații de Urgență, prin Centrul Național de Coordonare Integrată.

**Art. 49 -** (1) Conducerea unitară a acţiunii tuturor forţelor implicate în intervenţia în situaţii de urgenţă, situații speciale și de criză se realizează de către comandantul acţiunii, care este desemnat la nivel naţional, zonal, judeţean, sau al zonei Bucureşti-Ilfov, în funcţie de amploarea situației speciale de urgență și a domeniului de manifestare a riscului.

(2) În îndeplinirea sarcinilor Comandantul acţiunii desemnează unul sau mai mulţi comandanţi ai intervenţiei aflaţi la locul producerii evenimentului excepţional.

(3) Desemnarea şi competenţele comandantului acţiunii şi comandantului intervenţiei se stabilesc prin hotărârea Guvernului privind managementul tipurilor de risc.

**Art. 50** - Structura, atribuţiile, funcţionarea şi dotarea comitetelor pentru situaţii de urgenţă, cu excepţia Comitetului Naţional se stabilesc pe baza Regulamentului-cadru aprobat prin hotărâre a Guvernului.

**Art. 51** - (1) Cetățenii trebuie să fie pregătiți să ia măsuri de protecție adecvate în cazul apariției unei situații de urgență/specială/dezastru. Cetățenii trebuie să cunoască tipurile de risc care se pot manifesta în zona comunității, recomandările serviciilor de urgență pentru gestionarea situațiilor de urgență, precum și măsurile ce pot fi dispune în astfel de situații.

(2) Cetățenii români, rezidenții și persoanele fără cetățenie română, sunt obligați:

a) să îndeplinească cerințele prevăzute de legislația română în domeniul protecției civile, apărării împotriva incendiilor și de management al situațiilor de urgență;

b) să respecte măsurile de siguranță în viața de zi cu zi și de la locul de muncă, de mediu, precum și cerințele de sănătate și securitate;

c) să respecte recomandările și să urmeze indicațiile personalului serviciilor de urgență/echipelor de intervenție/persoană investită cu exercitarea autorității;

d) să sprijine, din proprie inițiativă sau la solicitare, în măsura în care este posibil, acțiunea personalului serviciilor de urgență/echipelor de intervenție/persoană investită cu exercitarea autorității, pentru îndeplinirea misiunilor de salvare și a altor lucrări urgente;

e) să cunoască modul în care este avertizată comunitatea în situații de urgență;

f) să îndeplinească alte atribuții și obligații legate de situații de urgență, în conformitate cu legislația din România.

**Art. 52 -** (1) Persoanele juridice de drept public sau privat, denumite în continuare persoane juridice, sunt obligate să respecte reglementările tehnice și să ia măsuri de protecție a salariaților în cazul apariției unei situații de urgență/specială/dezastru. Persoanele juridice trebuie să cunoască tipurile de risc care se pot manifesta în zona comunității și în zona de competență, recomandările serviciilor de urgență pentru gestionarea situațiilor de urgență, precum și măsurile ce pot fi dispune în astfel de situații.

(2) Persoanele juridice sunt obligate:

a) să îndeplinească cerințele prevăzute de legislația română în domeniul protecției civile, apărării împotriva incendiilor și de management al situațiilor de urgență;

b) să asigure salariaților timpul necesar pentru instruirea în domeniul protecției civile și al managementului situațiilor de urgență, să dispună rolul și responsabilitățile salariaților la apariția unei situații de urgență sau la primirea unei avertizări privind o stare potențial generatoare de situații de urgență;

c) să respecte regulile și procedurile stabilite la manifestarea unei situații de urgență;

d) să sprijine, din proprie inițiativă sau la solicitare, în măsura în care este posibil, acțiunea personalului serviciilor de urgență/echipelor de intervenție/persoană investită cu exercitarea autorității pentru îndeplinirea misiunilor de salvare și a altor lucrări urgente;

e) să verifice pregătirea salariaților în managementul situațiilor de urgență;

f) să permită accesul necondiționat al forțelor de intervenție ale serviciilor de urgență la producerea unei situații de urgență în zona de competență.

**Art. 53 -** Organizarea activităţilor de ordine şi siguranţă publică se realizează pentru menţinerea, asigurarea şi restabilirea ordinii publice în scopul menținerii climatului de normalitate al activităților sociale, prevenirea și combaterea criminalității și apărarea drepturilor și libertăților constituționale, a siguranței cetățenilor, a proprietății publice și private, asigurarea climatului necesare funcționării instituțiilor statului în conformitate cu prevederile legii.

# **Art. 54**

SNMOP are următoarele componente:

a) Comitetul Național;

b) structuri specializate de coordonare;

c) centre operaționale de coordonare integrată;

d) structurile specializate abilitate prin lege cu competențe în domeniul ordinii publice;

e) centre de conducere integrate și centre operative.

f) comandantul acțiunii

**Art. 55 -** Comitetul Național asigură coordonarea și managementul integrat al acțiunilor prin structurile specializate ale Centrului Național care în funcție de amploarea și intensitatea situațiilor speciale și de criză se completează în mod corespunzător cu structuri de sprijin decizional, de planificare, comunicații, suport logistic, juridic și de comunicare publică, încadrate cu personal de specialitate de la structurile din Aparatul Central al MAI și al inspectoratelor generale.

**Art. 56 -** (1) Deciziile strategice necesare pentru managementul situaţiilor speciale în domeniul ordinii publice, se adoptă de către Comitetul Naţional la propunerea Grupului de Suport Decizional constituit la nivelul MAI.

(2) Componenţa Grupului de Suport Decizional constituit la nivelul MAI, se aprobă prin ordin al ministrului afacerilor interne.

**Art. 57** - (1) Coordonarea activităților specifice domeniului ordinii, la nivel național, este asigurată de către Direcția Generală Management Operațional, structură specializată din cadrul Aparatului Central al MAI.

(2) Centrele operaționale/ operative de coordonare și conducere integrată sunt cele menționate la art. 11.

**Art. 58 -** (1) Structurile specializate abilitate de lege cu competențe în domeniul ordinii publice sunt Poliția Română pentru acțiuni de menținere a ordinii publice și Jandarmeria Română pentru acțiuni de asigurare și restabilire a ordinii publice.

(2) Îndeplinirea misiunilor prevăzute la alin (1) se realizează având la bază principiul complementarității.

(3) Forțele ce desfășoară acțiuni de sprijin în folosul structurilor de poliție și jandarmerie sunt structurile specializate ale poliție de frontieră, situații de urgență, migrație și aviație.

(4) Pentru gestionarea în condiții optime a situațiilor speciale și de criză ce se manifestă în domeniile de competență, potrivit legii, acțiunile forțelor principale și de sprijin se organizează, planifică și conduc în sistem integrat la nivel județean/zonal sau național.

**Art. 59 -** (1) Îndeplinirea misiunilor specifice de către forțele de ordine publică se realizează având la baza următoarelor principii:

a) Principiul legalităţii. Acţiunea forţelor de ordine şi siguranţă publică se desfăşoară în spiritul şi cu respectarea legilor, iar cetăţenii - în exercitarea drepturilor şi libertăţilor constituţionale - nu sunt supuşi decât îngrădirilor stabilite prin lege şi cerinţelor fireşti ale moralei.

b) Principiul teritorial şi al mobilităţii forţelor. Forţele de ordine şi siguranţă publică sunt organizate la nivel central şi teritorial, cu structuri şi competenţe corespunzătoare dispunerii şi organizării unităţilor administrativ-teritoriale şi evoluţiei fenomenului infracţional.

c) Principiul prevenirii acţiunilor de tulburare a ordinii publice reflectă capacitatea organismelor de conducere şi a forţelor de ordine de a lua la timp măsurile necesare pentru evitarea producerii oricăror acte sau fapte prin care se aduce atingere ordinii publice, pentru evitarea amplificării acestora şi degenerării lor în acţiuni violente sau care afectează grav ordinea publică.

d) Principiul operabilităţii şi interoperabilităţii reflectă capacitatea şi disponibilitatea forţelor de ordine de a executa acţiuni în spaţiul naţional, de a conlucra cu forţe similare din alte state şi de a îndeplini misiuni specifice de menţinere a păcii şi înlăturare a efectelor unor dezastre, în compunerea organismelor internaţionale, pe teritoriul altor state.

e) Principiul nediscriminării impune forţelor de ordine şi siguranţă publică adoptarea unui comportament corect, imparţial şi nediscriminatoriu, fără deosebire de rasă, sex, religie, naţionalitate, apartenenţă politică, avere sau origine socială, faţă de toţi cetăţenii.

f) Principiul evitării surprinderii presupune obligaţia factorilor de decizie din domeniul ordinii şi siguranţei publice de a atenţiona şi de a soma cu privire la folosirea mijloacelor din dotare, îndeosebi a armelor de foc, şi, după caz, acordarea timpului necesar pentru încetarea acţiunilor şi/sau părăsirea zonei de către cei implicaţi.

g) Principiul suficienţei, gradualităţii şi proporţionalităţii presupune folosirea forţei proporţional cu tipul şi gradul de tulburare a ordinii publice, numai atât cât este strict necesar şi pe o perioadă limitată, suficientă pentru atingerea obiectivului propus. Procedeele şi mijloacele de acţiune care implică măsuri de constrângere vor fi utilizate în mod progresiv şi numai dacă este absolut necesar.

h) Principiul colaborării permanente cu comunitatea. În îndeplinirea atribuţiilor ce le revin, forţele de ordine îşi sprijină întreaga activitate pe concursul larg al cetăţenilor şi acţionează cu respect pentru public.

i) Principiul inviolabilităţii persoanei stabileşte că orice persoană are dreptul de a i se respecta viaţa, integritatea fizică şi morală, precum şi atributele inseparabile personalităţii sale. Acest principiu include interzicerea torturii sau a relelor tratamente precum şi dreptul persoanei la un proces echitabil, public şi corect, în faţa unei instanţe competente, independente şi imparţiale, conform legii.

j) Principiul intervenţiei specializate şi cooperării. Folosirea forţelor de ordine şi siguranţă publică principale şi de sprijin, complementare şi de excepţie în menţinerea şi restabilirea ordinii publice se realizează în raport de atribuţiile legale, pregătirea şi dotarea specifică fiecărei categorii de forţe.

k) Principiul conducerii unitare - optimizarea structural - relaţională, armonizarea şi sincronizarea acţiunilor în vederea atingerii scopurilor propuse, cu eforturi minime şi rezultate superioare.

**Art. 60 -** În domeniul ordinii publice și combaterii formelor de manifestare a războiului hibrid Comitetul Național îndeplinește următoarele atribuții:

a) analizează, definitivează şi promovează spre aprobare, potrivit legii, strategiile naţionale, precum şi planurile naţionale de acţiune în domeniu;

b) asigură, prin CNCI, managementul integrat în situaţii speciale şi de criză în domeniul ordinii publice în vederea restabilirii stării de normalitate, potrivit legii,

c) informează, prin ministrul afacerilor interne, prim-ministrul, Preşedintele României, Consiliul Suprem de Apărare a Ţării şi Parlamentul asupra stadiului realizării măsurilor stabilite şi a principalelor evoluţii, pe timpul stării de urgenţă şi în situaţii speciale şi de criză;

d) analizează evaluările periodice referitoare la ameninţările şi riscurile specifice domeniului de competenţă şi stabileşte măsuri de prevenire şi contracarare;

e) propune declararea stării de alertă pe timpul situaţiilor speciale şi de criză sau declararea încetării acesteia, la nivel naţional ori la nivelul mai multor judeţe;

f) propune, prin ministrul afacerilor interne, instituirea stării de urgenţă;

g) propune Consiliului Suprem de Apărare a Ţării, prin ministrul afacerilor interne, măsuri pentru ridicarea graduală a capacităţii operaţionale a forţelor şi asigură aplicarea acestor măsuri, în vederea înlăturării efectelor situaţiilor speciale şi contracarării acţiunilor îndreptate împotriva ordinii constituţionale;

h) îndeplineşte orice alte atribuţii stabilite potrivit legii.

**Art. 61 -** Atribuțiile CNCI în domeniul ordinii publice și combaterii formelor de manifestare a războiului hibrid sunt următoarele:

a) asigură colectarea, sortarea, catalogarea, interpretarea, colaţionarea, analizarea şi diseminarea informaţiilor din toate sursele şi domeniile avute la dispoziţie, care oferă o estimare concretă necesară planificării şi executării misiunilor din spectrul situaţiilor speciale ce pot apărea în teritoriul naţional, pe spaţiul de competenţă al Ministerului Afacerilor Interne;

b) răspunde de analiza riscului, a capabilităţilor şi resurselor materiale/umane avute la dispoziţie din care rezultă nivelurile de eficienţă şi cerinţele de sprijin coroborate cu întregul spectru de surse deschise;

c) răspunde de punerea în aplicare a planurilor naţionale de intervenţie în situaţii speciale și de criză;

d) asigură coordonarea forţelor de intervenţie la nivel naţional și cooperarea cu celelalte centre operative ale instituţiilor cu atribuţii în domeniu;

e) asigură suportul decizional şi, la nevoie, se completează cu personal din alte structuri;

f) asigură informarea instituțiilor reprezentate în cadrul Comitetului Național cu privire la evoluția situației operative;

g) analizează și propune Comitetului Național instituirea stării de urgență, în condițiile legii;

h) asigură coordonarea sprijinului cu resurse umane, sprijin medical şi logistic pentru forţele de intervenţie participante în cadrul gestionării situaţiei speciale sau crizei;

i) cooperează cu celelalte agenţii ce pot asigura capabilităţile de sprijin necesare soluţionării situaţiei speciale și de criză;

j) elaborează cadrul dispoziţional pentru organizarea comunicaţiilor pe timpul desfăşurării acţiunilor și asigurarea continuităţii legăturilor cu toate categoriile de forţe implicate în gestionarea situaţiilor speciale și de criză.

**Art. 62 -** Atribuțiile generale ale forțelor principale pe timpul situațiilor speciale și de criză în domeniul ordinii publice sunt:

a) elaborează documentele specifice de planificare, organizare şi desfășurare a acțiunilor menţinere şi asigurare/restabilire a ordinii publice, de combatere a manifestărilor de violenţă pe timpul manifestărilor publice, precum şi de prevenire şi combatere a corupţiei, criminalităţii şi a crimei organizate;

b) întreprind măsuri specifice pentru prevenirea şi contracararea faptelor ce constituie ameninţări la adresa siguranţei naţionale;

c) stabilesc măsurile pentru creșterea/ridicarea graduală a capacității operaționale a structurilor pe timpul stărilor excepționale, pe baza planurilor întocmite în acest sens;

d) asigură măsurile pentru apărarea vieţii, integrităţii corporale şi libertăţii persoanelor, proprietăţii publice şi private, celorlalte drepturi şi interese legitime ale populației şi comunităţii;

e) desfăşoară activităţi, prin mijloace specifice, pentru cunoaşterea, prevenirea şi combaterea criminalității;

f) exercită controlul privind regimul armelor, muniţiilor şi substanţelor explozive, toxice, radioactive şi drogurilor;

g) intensifică activitățile de supraveghere şi control la trecerea frontierei de stat a României, previne şi combate migraţia ilegală şi criminalitate transfrontalieră, precum şi orice altă încălcare a normelor regimului juridic al frontierei de stat, al apelor maritime interioare şi al mării teritoriale, asigură respectarea drepturilor şi jurisdicţiei statului român în zona contiguă şi zona economică exclusivă;

h) restabilesc, împreună cu alte forţe legitime ale statului, ordinea publică grav tulburată;

i) acţionează pentru descoperirea, reţinerea şi cercetarea, a persoanelor care săvârşesc infracţiuni ori contravenţii la regimul juridic al frontierei de stat;

j) participă, la activităţile de înștiințare/alarmare a populației, salvare şi evacuare a persoanelor şi bunurilor periclitate de dezastre, precum şi de limitare şi înlăturare a urmărilor provocate de astfel de evenimente;

k) asigură funcțiile de sprijin pentru activitățile desfășurate de structurile pentru situații de urgență în activităţile de limitare şi înlăturare a urmărilor dezastrelor;

l) desfăşoară activităţi specifice de control al legalităţii şederii străinilor, în scopul prevenirii şi combaterii migraţiei ilegale;

m)asigură aplicarea normelor legale în cazul străinilor depistaţi cu şedere ilegală, până la returnarea acestora în ţările de origine.

**Art. 63-** Pe timpul stării de urgenţă şi al stării de asediu forțele principale și de sprijin de ordine publică îndeplinesc, în condițiile legii, următoarele atribuții:

a) intensifică activitatea pentru culegerea de informaţii şi date referitoare la intenţiile unor persoane predispuse la acte de tulburare a ordinii publice ori la atacarea sediilor instituţiilor publice, unităţilor militare sau a demnitarilor;

b) imobilizează persoanele cu comportament turbulent, în special pe cele care incită la violenţă şi dezordine;

c) intensifică activităţile pentru descoperirea persoanelor care deţin ilegal armament şi muniţii, explozivi sau substanţe toxice ori radioactive;

d) iau toate măsurile de prevenire a sustragerilor de explozivi, materiale radioactive şi substanţe toxice de la obiectivele care le produc sau le întrebuinţează;

e) facilitează deplasarea cu prioritate a forţelor de intervenţie pe traseele de deplasare către zona de acţiune;

f) restricționează vehiculelor şi, după caz, al persoanelor în zonele în care ordinea publică a fost grav tulburată;

g) atenţionează populaţia paşnică să nu desfăşoare activităţi care ar îngreuna intervenţia forţelor de ordine;

h) asigură măsurile de pază întărită a obiectivelor din competenţă, în special a celor din zonele afectate de situaţiile de criză;

i) intensifică acţiunile de combatere a manifestărilor de violenţă şi restabilire a ordinii publice; j) înlătură urmările acţiunilor de violenţă şi realizează condiţiile pentru reintrarea în dispozitivele de menţinere a ordinii publice, corespunzătoare stării de normalitate;

k) iau măsuri pentru depistarea celor care încearcă să introducă în ţară armament, muniţii, materiale explozive, radioactive, substanţe toxice ori stupefiante;

l) impun restricții în ceea ce privește circulaţia rutieră, feroviară, maritimă, fluvială şi aeriană, pe diferite rute

m) descoperă persoanele date în urmărire generală sau internaţională ori alte persoane care intenţionează să între în ţară în scopul amplificării efectelor crizei;

n) controlează modul de aplicare a prevederilor legale privind prevenirea şi stingerea incendiilor în zonele în care s-au produs evenimentele deosebite;

o) limitează sau interzic circulaţia vehiculelor ori a persoanelor în anumite zone ori între anumite ore şi eliberează, în cazuri justificate, permisele de liberă circulaţie;

p) dirijează persoanele evacuate sau refugiate pe direcţiile şi în zonele stabilite şi ţin evidenţa acestora.

**Art. 64** – (1) Conducerea forţelor de ordine publică se exercită de către autorităţile legal constituite, învestite cu atribuţii şi responsabilităţi privind concepţia, planificarea, organizarea şi controlul misiunilor şi acţiunilor în domeniul ordinii publice, respectiv Parlamentul, Preşedintele României, Consiliul Suprem de Apărare a Ţării, Guvernul României, Ministerul Afacerilor Interne şi celelalte instituţii care au în subordine categorii de forţe de ordine publică.

(2) Deciziile politice la nivel strategic în domeniul ordinii publice, pentru problemele care constituie factori de risc pentru securitatea naţională se asigură de către Parlament şi Preşedintele României, prin Consiliul Suprem de Apărare a Ţării, conform competențelor legale, iar managementul situațiilor speciale și de criză se asigură de Guvern, prin Comitetul Național și respectiv CNCI din cadrul MAI.

(3) Ministerul Afacerilor Interne este autoritatea administraţiei publice centrale de specialitate care asigură conducerea forţelor de ordine şi siguranţă publică, în timp de pace şi pe timpul stărilor excepționale, exercită atribuţiile ce îi revin cu privire la respectarea ordinii şi siguranţei publice, apărarea drepturilor şi libertăţilor fundamentale ale cetăţeanului, a proprietăţii publice şi private, protecţia populaţiei, bunurilor materiale şi a valorilor culturale, prevenirea şi descoperirea infracţiunilor, precum şi securizarea frontierelor.

**Art. 65** – (1) La nivel naţional, Ministerul Afacerilor Interne conduce şi coordonează în mod unitar prin CNCI activitatea forţelor principale şi de sprijin de ordine şi siguranţă publică, cărora le asigură instruirea şi dotarea corespunzătoare; organizează şi conduce activitatea tuturor forţelor implicate pentru restabilirea ordinii publice; informează sistematic populaţia despre starea de legalitate, precum şi despre modul în care îşi îndeplineşte atribuţiile stabilite prin lege, informează periodic şi ori de câte ori situaţia impune instituţiile cu atribuţii privind siguranţa şi ordinea publică despre evoluția situaţiei operative și riscurile ce se pot manifesta în domeniu.

(2) Conducerea, la nivel teritorial, a forţelor pe timpul acţiunilor şi misiunilor complexe desfăşurate în comun, se exercită șeful structurii competente pe domeniul căreia se desfășoară acțiunea sau de persoana desemnată de acesta, care îndeplinește și rolul de comandant al acțiunii la nivel județean/zonal.

(3) Coordonarea activităților, la nivel teritorial, se asigură, de regulă, de către prefect în condițiile legii, sau de persoana desemnată de ministrul afacerilor interne sau secretarul de stat cu competențe în domeniul ordinii publice.

(4) Monitorizarea situației operative pe toate domeniile din competenţa Ministerului Administraţiei şi Internelor, se realizează prin Centrul Național și centrele operaționale ale inspectoratelor generale și structurilor subordonate acestora.

**Art. 66 -** Cooperarea forţelor care participă la asigurarea ordinii publice se realizează la nivel intra şi interinstituţional, are ca obiectiv conjugarea efortului pentru prevenirea şi combaterea acţiunilor de destabilizare a ordinii publice și se realizează în baza planurilor de cooperare sau planurilor de acțiune comune încheiate în acest sens.

**Art. 67 -** Cooperarea se realizează, în principal, pentru următoarele situaţii:

a) combaterea manifestărilor de violenţă şi restabilirea ordinii de drept;

b) contracararea fenomenului infracţional;

c) realizarea schimbului de date și informații;

d) asigurarea sprijinului logistic pe timpul derulării acțiunilor specifice pe timpul situațiilor speciale și de criză

e) asigurarea desfăşurării normale a adunărilor, întrunirilor şi manifestaţiilor publice;

f) managementul fluxurilor masive de imigranți;

g) coordonarea mișcării simultane a populației cu deplasarea forțelor specializate în situații de criză/conflict;

h) participarea la prevenirea şi neutralizarea acţiunilor teroriste pe teritoriul României;

i) prevenirea şi combaterea criminalităţii economico-financiare, a celei transfrontaliere şi a crimei organizate.

**Art. 68 -** (1) Colaborarea cu structuri similare din străinătate se realizează de MAI în baza acordurilor şi tratatelor încheiate de Guvernul României cu alte state şi în cadrul organismelor şi instituţiilor cu caracter regional şi subregional.

(2) Colaborarea pe plan extern în domeniul ordinii publice are ca principal obiectiv prevenirea şi combaterea criminalităţii internaţionale și se realizează în scopul perfecţionării propriilor structuri organizatorice, a metodelor şi mijloacelor de muncă, pregătirea superioară a personalului şi realizarea sprijinului reciproc în lupta împotriva criminalităţii prin dezvoltarea relaţiilor internaționale cu instituţii similare din străinătate.

**Art. 69** - (1) Resursele umane necesare funcţionării Sistemului Naţional se asigură prin intermediul autorităţilor şi instituţiilor administraţiei publice centrale şi locale.

(2) Personalul MAI precum și cel ce încadrează centrele operaţionale şi centrele operative este învestit cu exerciţiul autorităţii publice, pe timpul şi în legătură cu îndeplinirea atribuţiilor de serviciu, în limitele competenţelor stabilite prin lege.

**Art. 70** - (1) Dimensionarea structurilor cu competențe în gestionarea situațiilor speciale și de criză se realizează în limita numărului de posturi aprobate prin actul normativ de organizare și funcționare, iar încadrarea cu personal se asigură de către fiecare autoritate/instituție publică în limita numărului de indicatori aprobat prin legile bugetare anuale.

(2) Numărul de posturi pentru centrele operative cu activitate permanentă se stabileşte prin ordin al miniştrilor respectivi, în limitele minime stabilite prin regulamentul-cadru prevăzut la art. 39.

**Art. 71 -** (1) Cheltuielile curente şi de capital destinate forțelor specializate și centrelor operaționale din structura componentei operaționale prevăzute la art. 9 se finanţează de la bugetul de stat, prin bugetele anuale aprobate pentru fiecare autoritate și instituție publică.

(2) Cheltuielile pentru bunuri şi servicii şi de capital determinate de înfiinţarea şi amenajarea comitetelor pentru situații de urgență prevăzute la art. 31, 32 și 33 se finanţează din bugetele autorităţilor administraţiei publice locale.

(3) Cheltuielile pentru bunuri şi servicii, precum şi pentru dotarea necesară funcţionării centrelor de conducere și coordonare integrată a acțiunilor prevăzute la art. 17 se finanţează din bugetele instituţiilor publice care administrează spaţiile în care se desfăşoară activitatea acestora și din bugetele consiliilor județene.

**Art. 72 -** Fondurile băneşti pentru realizarea şi desfăşurarea activităţilor de management al situaţiilor de urgenţă la nivel central şi local se asigură din bugetul de stat şi/sau din bugetele locale, după caz, precum şi din alte surse interne şi externe, potrivit legii.

**Art. 73** - Finanţarea acţiunilor de înlăturare a efectelor şi consecinţelor situaţiilor de urgenţă se efectuează potrivit legii.

**Art. 74** - Nerespectarea prevederilor prezentei ordonanţe de urgenţă atrage, potrivit dispoziţiilor legale, răspunderea administrativă, contravenţională sau penală, după caz.

**Art. 75 -** Constituie contravenţii la prevederile prezentei ordonanţe de urgenţă următoarele fapte:

a) neconstituirea comitetelor pentru situaţii de urgenţă;

b) neconstituirea centrelor operative pentru situaţii de urgenţă;

c) neelaborarea regulamentelor privind gestionarea situaţiilor de urgenţă specifice tipurilor de riscuri;

d) neîntocmirea planurilor de evacuare;

e) neîntocmirea planurilor de intervenţie şi de cooperare;

f) netransmiterea mesajelor de avertizare a populaţiei despre declararea stării de alertă în cazul situaţiilor de urgenţă sau pentru evacuare.

g) situații de urgență sau comandantul acțiunii/comandantul intervenției în vederea gestionării situațiilor de urgență produse la nivelul comunității.

h) nerespectarea de către persoanele juridice a prevederilor art. 69.

**Art. 76** - (1) Contravenţiile prevăzute la art. 72 se sancţionează după cum urmează:

a) cu amendă de la 3.000 lei la 5.000 lei faptele prevăzute la lit. a), b) şi h);

b) cu amendă de la 1.000 lei la 2.000 lei faptele prevăzute la lit. c), e) şi f)

c) cu amendă de la 2.000 lei la 3.000 lei faptele prevăzute la lit. d) și g)

(2) Sancţiunile contravenţionale se aplică persoanelor fizice sau juridice, după caz.

**Art. 77** - Constatarea contravenţiilor şi aplicarea sancţiunilor se fac de către personalul Inspectoratului General pentru Situaţii de Urgenţă şi al serviciilor publice comunitare profesioniste cu atribuţii de îndrumare, control şi constatare a încălcării prevederilor prezentei ordonanţe de urgenţă.

**Art. 78 -** Contravenţiilor prevăzute la art. 72 le sunt aplicabile prevederile [Ordonanţei](javascript:OpenDocumentView(62617,%201105961);)  [Guvernului nr. 2/2001](javascript:OpenDocumentView(62617,%201105961);) privind regimul juridic al contravenţiilor, aprobată cu modificări şi completări prin Legea nr. 180/2002, cu modificările şi completările ulterioare.

**Art. 79** - (1) Regulamentele privind gestionarea situaţiilor de urgenţă specifice tipurilor de riscuri se aprobă prin ordin comun al ministrului afacerilor interne şi al ministrului care coordonează managementul situaţiilor de urgenţă specifice riscurilor respective.

(2) Reglementările prevăzute la alin. (1) se aprobă în termen de 60 de zile de la intrarea în vigoare a prezentei ordonanţe de urgenţă şi se publică în Monitorul Oficial al României, Partea I.

**Art. 80** - Declararea stării de alertă în cazul situaţiilor de urgenţă la nivel naţional sau pe teritoriul mai multor judeţe se publică în Monitorul Oficial al României, Partea I, iar la nivel judeţean sau al municipiului Bucureşti, în Monitorul Oficial al autorităţii administrativteritoriale respective.

**Art. 81 -** Serviciile publice pentru situaţii de urgenţă şi celelalte forţe, organe şi organizaţii prevăzute în regulamentele, planurile, programele şi documentele operative pentru gestionarea situaţiilor de urgenţă răspund, potrivit dispoziţiilor legale, de îndeplinirea acţiunilor, măsurilor, funcţiilor de sprijin şi sarcinilor ce le revin.

**Art. 82 -** (1) Pe măsura constituirii organismelor, organelor şi structurilor din compunerea Subsistemului Naţional pentru Situații de Urgență, acestea preiau, corespunzător prevederilor prezentei ordonanţe de urgenţă, atribuţiile comisiilor de apărare împotriva dezastrelor, comisiilor de protecţie civilă şi ale comisiilor de evacuare, iar comisiile respective îşi încetează activitatea.

(2) Mijloacele tehnice şi de comunicaţii, precum şi documentele comisiilor prevăzute la alin. (1) se predau noilor structuri pe bază de protocol.

**Art. 83** - (1) Pe timpul situaţiilor de urgenţă, societăţile comerciale periclitate sau afectate constituie celule de urgenţă, care conlucrează cu structurile Subsistemului Naţional pentru Situații de Urgență.

(2) Actele administrative emise pe timpul sau în legătură cu situaţiile de urgenţă, cu excepţia celor care privesc raporturile cu Parlamentul, precum şi a actelor de comandament cu caracter militar, pot fi atacate, în condiţiile legii contenciosului administrativ.

**Art. 84 -** Operatorii economici publici și privați, de radio și televiziune, precum și presa scrisă, națională și locală, sunt obligate să asigure transmiterea avertizărilor, a declarării stărilor de alertă și a măsurilor excepționale, a riscurilor potențiale generatoare de situații de urgență, situațiilor speciale și de criză, a măsurilor preventive și a modului de acțiune și comportare a populației pe timpul situațiilor de urgență, în emisiunile, respectiv în știrile și reportajele acestora.

**Art. 85 -** Începând cu data intrării in vigoare a prezentei Ordonanțe de urgență, următoare acte normative se abrogă:

a) Ordonanța de urgență nr. 21/2004 privind Sistemul Național de Management al Situațiilor de Urgență;

b) Hotărârea Guvernului nr. 1152/2014 privind organizarea, compunerea și funcționarea Centrului Național de Conducere a Acțiunilor de Ordine Publică.

**Art. 86 -** Pentru integrarea în ansamblul legislaţiei a dispoziţiilor prezentei ordonanţe de urgenţă, în termen de 180 de zile de la publicarea acesteia, Guvernul României va modifica sau va propune modificarea, după caz, a următoarelor acte normative:

1 [Legea apelor nr. 107/1996,](javascript:OpenDocumentView(44646,%20733960);) cu modificările ulterioare;

2 [Legea nr. 132/1997](javascript:OpenDocumentView(9907,%2078607);) privind rechiziţiile de bunuri şi prestările de servicii în interes public;

3 [Legea nr. 477/2003](javascript:OpenDocumentView(46243,%20770938);) privind pregătirea economiei naţionale şi a teritoriului pentru apărare;

4 [Ordonanţa de urgenţă](javascript:OpenDocumentView(9834,%2077542);) [a Guvernului nr. 1/1999](javascript:OpenDocumentView(9834,%2077542);) privind regimul stării de asediu şi regimul stării de urgenţă;

5 [Ordonanţa de urgenţă](javascript:OpenDocumentView(51989,%20882173);) [a Guvernului nr. 64/2003](javascript:OpenDocumentView(51989,%20882173);) pentru stabilirea unor măsuri privind înfiinţarea, organizarea, reorganizarea sau funcţionarea unor structuri din cadrul aparatului de lucru al Guvernului, a ministerelor, a altor organe de specialitate ale administraţiei publice centrale şi a unor instituţii publice, cu modificările ulterioare;

6 [Ordonanţa Guvernului nr. 88/2001](javascript:OpenDocumentView(23064,%20329475);) privind înfiinţarea, organizarea şi funcţionarea serviciilor publice comunitare pentru situaţii de urgenţă, aprobată cu modificări şi completări prin Legea nr. 363/2002;

7 [Hotărârea Guvernului nr. 635/1995](javascript:OpenDocumentView(42494,%20700977);) privind culegerea de informaţii şi transmiterea deciziilor în cazul apărării împotriva dezastrelor;

8 [Hotărârea Guvernului nr. 638/1999](javascript:OpenDocumentView(14749,%20127432);) privind aprobarea Regulamentului de apărare împotriva inundaţiilor, fenomenelor meteorologice periculoase şi accidentelor la construcţiile hidrotehnice şi a Normativului-cadru de dotare cu materiale şi mijloace de apărare operativă împotriva inundaţiilor şi gheţurilor;

9 [Hotărârea Guvernului nr. 1.088/2000](javascript:OpenDocumentView(5076,%2043663);) pentru aprobarea Regulamentului de apărare împotriva incendiilor în masă;

10Hotărârea Guvernului nr. 501 din 1 iunie 2005 pentru aprobarea Criteriilor privind asigurarea mijloacelor de protecţie individuală a cetăţenilor;

11 Hotărârea Guvernului nr. 547 din 9 iunie 2005 pentru aprobarea Strategiei naţionale de protecţie civilă;

12 Hotărârea Guvernului nr. 642 din 29 iunie 2005 pentru aprobarea Criteriilor de clasificare a unităţilor administrativ-teritoriale, instituţiilor publice şi operatorilor economici din punct de vedere al protecţiei civile, în funcţie de tipurile de riscuri specifice.